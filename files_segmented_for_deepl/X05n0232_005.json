[
    {
        "source_sentence": "大方廣佛華嚴經疏演義鈔卷第五",
        "from": "X05n0232_005:0752b05_0",
        "context_with_next_sentence": true
    },
    {
        "source_sentence": "清涼山大華嚴寺沙門澄觀撰述",
        "from": "X05n0232_005:0752b06_0",
        "context_with_next_sentence": true
    },
    {
        "source_sentence": "▲第二明西域者即今性相二宗元出彼方故名西域謂那爛陀寺同時有二大德一名戒賢二名智光。",
        "from": "X05n0232_005:0752b07_0",
        "context_with_next_sentence": true
    },
    {
        "source_sentence": "第二敘西域中文分為二先正敘後順違前中即賢首起信論疏初義理分齊中敘之於中二一總敘源由二雙釋所立今初然真諦笈多波頗三藏皆是西域而躬親在斯分教故屬此方所收下二大德本是西方分教故云西域耳那爛陀者此云施無厭然案唐三藏傳似智光乃戒賢弟子而今云同時者或恐名同人異或是師資不妨立義所宗復異又准無行禪師書亦云西方有二宗並行一宗無著天親一宗龍樹提婆龍樹之宗玄颷纔舉則無著牽羊翊羽蹔騰則陳那亂轍則同時定有二宗又案西域記唐三藏初遇龍樹宗師欲從學法師令服藥求得長生方能窮究三藏自思本欲求經恐僊術不成辜我夙願遂不學此宗乃學法相之宗若藏和尚義分齊云法藏於文明年中幸遇中天竺國三藏法師地婆阿羅唐言日照於西太原寺翻譯經論躬親問之故有憑矣。",
        "from": "X05n0232_005:0752b09_0",
        "context_with_next_sentence": true
    },
    {
        "source_sentence": "▲戒賢遠承彌勒無著近踵護法難陀。",
        "from": "X05n0232_005:0752c01_0",
        "context_with_next_sentence": true
    },
    {
        "source_sentence": "戒賢遠承下第二雙釋所立即為二別二中文皆有五一師資相承二所憑經論三正顯所立四彰了不了五結成所憑今初戒賢中初師資中彌勒位極此為上古無著初地此為中古護法難陀未有得聖之文但是當時英彥化世未久故曰近踵。",
        "from": "X05n0232_005:0752c02_0",
        "context_with_next_sentence": true
    },
    {
        "source_sentence": "▲依深密等經瑜伽等論。",
        "from": "X05n0232_005:0752c07_0",
        "context_with_next_sentence": true
    },
    {
        "source_sentence": "依深密等者二所憑經論深密等經等取佛地等經瑜伽等論等取對法顯揚等法相之論餘並可知。",
        "from": "X05n0232_005:0752c08_0",
        "context_with_next_sentence": true
    },
    {
        "source_sentence": "▲立三種教以法相大乘而為了義即唐三藏之所師宗。",
        "from": "X05n0232_005:0752c11_0",
        "context_with_next_sentence": true
    },
    {
        "source_sentence": "立三種教下正顯所立於中先總後別總中以法相大乘為了則顯法性為不了唐三藏師宗者具如西域記及三藏傳廣說。",
        "from": "X05n0232_005:0752c13_0",
        "context_with_next_sentence": true
    },
    {
        "source_sentence": "▲謂佛初於鹿苑轉四諦小乘法輪說諸有為法皆從緣生以破外道自性因等又緣生無我翻外有我然猶未說法無我理即四阿含等是第二時中雖依遍計所執而說諸法自性皆空翻彼小乘然依他圓成猶未說有即諸部般若等經第三時中就大乘正理具說三性三無性等方為盡理即解深密經等。",
        "from": "X05n0232_005:0752c16_0",
        "context_with_next_sentence": true
    },
    {
        "source_sentence": "謂佛初下別顯三教即為三別一一教中各有三定一時定謂初時等故二法定謂有空等故三經定謂指阿含等故三性等義至下當辨言具說三性三無性等者此有兩重一約三性則初時約依他說有二約遍計說空三具說三性則遍計是空依圓是有以為中道二者約三性皆有約三無性皆空第一時中說三性皆有第二時中總說諸法皆悉無性者約三無性密意說耳故唯識云即依此三性立彼三無性初即相無性次無自然性後由遠離前所執我法性故佛密意說一切法無性謂若顯了說則雙明三性三無性方是中道故為盡理。",
        "from": "X05n0232_005:0752c22_0",
        "context_with_next_sentence": true
    },
    {
        "source_sentence": "▲是故於彼三時初墮有邊次墮空邊俱非了義後時具說遍計性空餘二為有契會中道方為了義。",
        "from": "X05n0232_005:0753a10_0",
        "context_with_next_sentence": true
    },
    {
        "source_sentence": "是故於彼下第四明了不了然二宗義別下說十重且就深密略有四義一約三性三無性二約心境空有三約一乘三乘四約成佛不成佛即五性一性義此中且約三性空有論了不了前第三時含約五性三無性論餘二門略不明之下別會中隱顯而出。",
        "from": "X05n0232_005:0753a12_0",
        "context_with_next_sentence": true
    },
    {
        "source_sentence": "▲此依深密所判。",
        "from": "X05n0232_005:0753a18_0",
        "context_with_next_sentence": true
    },
    {
        "source_sentence": "此依深密下第五結成所憑。",
        "from": "X05n0232_005:0753a19_0",
        "context_with_next_sentence": true
    },
    {
        "source_sentence": "▲二智光論師遠承文殊龍樹近稟青目清辨。",
        "from": "X05n0232_005:0753a20_0",
        "context_with_next_sentence": true
    },
    {
        "source_sentence": "二智光下疏文亦五同前初師宗文殊對彌勒龍樹對無著青目清辨對護法難陀護法難陀注唯識論青目注中論清辨亦注中論造掌珍論。",
        "from": "X05n0232_005:0753a21_0",
        "context_with_next_sentence": true
    },
    {
        "source_sentence": "▲依般若等經中觀等論。",
        "from": "X05n0232_005:0753a24_0",
        "context_with_next_sentence": true
    },
    {
        "source_sentence": "依般若等下二所憑經論般若等經等取涅槃法華等中觀等論等取門百智論等。",
        "from": "X05n0232_005:0753b01_0",
        "context_with_next_sentence": true
    },
    {
        "source_sentence": "▲亦立三時教以明無相大乘為真了義。",
        "from": "X05n0232_005:0753b03_0",
        "context_with_next_sentence": true
    },
    {
        "source_sentence": "亦立三下第三正立可知。",
        "from": "X05n0232_005:0753b04_0",
        "context_with_next_sentence": true
    },
    {
        "source_sentence": "▲謂佛初鹿苑說小明心境俱有次於中時為彼中根說法相大乘境空心有唯識道理以根猶劣未能全入平等真空故後第三時為上根說無相大乘辨心境俱空平等一味為真了義。",
        "from": "X05n0232_005:0753b05_0",
        "context_with_next_sentence": true
    },
    {
        "source_sentence": "▲又初漸破外道自性等故說因緣生發決定是有次漸破小乘緣生實有之執故說依他似有以彼怖畏此真空故猶存假名而接引之後時方就究竟而說緣生即空平等一味。",
        "from": "X05n0232_005:0753b09_0",
        "context_with_next_sentence": true
    },
    {
        "source_sentence": "又初漸下第四明了不了上約心境空有以立三時之教今約三性空有以明了不了義蓋影略耳言以彼怖畏此真空者小乘聞空謂無物為空如空澤之空則畢竟都無恐成斷滅若必無者何有因果生死涅槃徒事勤修復何所益故經云寧起有見如須彌山不起空見如芥子許故生驚怖今存假名但除其病而不除法故存依他之假有以接小心之劣機後時下第三時教緣生即空者緣生即依他依他即空不存依他空遍計也平等一味者空有一味非空外說有有外說空空有相即故無異味見空即是見有見有即是見空空有二體既同何要偏留依他但空遍計。",
        "from": "X05n0232_005:0753b13_0",
        "context_with_next_sentence": true
    },
    {
        "source_sentence": "▲此三次第如智光論師般若燈論釋中引大乘妙智經說。",
        "from": "X05n0232_005:0753c01_0",
        "context_with_next_sentence": true
    },
    {
        "source_sentence": "此三次第下結成所憑般若燈論本頌即中論五百偈題云分別明菩薩釋分別即智明即是光人譯異耳釋論稱為般若燈者照了般若般若無此不可見故又體即般若照物如燈大乘妙智經未見經本但依賢首引耳或云即般若經般若是智摩訶是大亦可妙故。",
        "from": "X05n0232_005:0753c03_0",
        "context_with_next_sentence": true
    },
    {
        "source_sentence": "▲然此二三時並不能斷一代時教以各有據乎相違故各別為於一類機故。",
        "from": "X05n0232_005:0753c09_0",
        "context_with_next_sentence": true
    },
    {
        "source_sentence": "然此二三時下第二辨順違然藏和尚起信疏問云此二三時可和會不自答云無會無不會言不會者各各為人悉檀並是聖教隨緣益物何須會之故云無會言無不會者即可會也今會此義有其二門一約攝生寬狹言教具闕以明了不了二約益物漸次顯理增微以明了不了初門有二一約攝生寬狹者深密宗中初唯為小次唯為大此二時中狹故非了第三時中普為發趣一切乘者寬故為了二約言教具缺者初唯說小次唯說大各有所闕故非了義於第三時具說三乘具故為了第二門內亦二初約益物漸次者謂妙智經意初唯益小故非了義次雖益通大小不能令趣寂二乘得大菩提故非了義第三時中普得大益方為了義二顯理增微者初說緣生實有次說假有故非了義第三時中顯理至空會緣相盡故為了義依此會釋二宗各有了不了義此賢首意謂約初門則法相宗為了法性宗非了若約後門則法性宗為了法相宗非了既皆二義了二義不了於理則齊今觀賢首之意多明法性何者有二義故一以攝生寬狹對益物漸次則攝生寬為了不及益物唯大為了以言教具闕對顯理增微則言教具為了不及顯理盡為了思之可知二者言中雖云各有二了有二不了深密宗中二種了義亦成不了何者如攝生中以第二時唯攝大為不了第三時具攝為了者則得純金何如雜鐵純菩薩眾何如凡小同居法華唯為菩薩如何昔日被三是故應云唯攝大機為了總攝三根為不了又如言教具闕中以第二時不具為不了第三具說三乘為了者言皆關典應為不了雜以無稽應當是了純賣真金應為貧士兀木雜貨應為富商法華唯說一乘何如昔開三異是故應云唯說一極方為了義雜說三乘即為不了上二本是法相為了今皆成不了後二又成法性是了則四不了皆屬前宗四種了義皆在法性恐法相者是非心生故疏不引之乃別為和會耳疏文分二先總明順違後各別會釋今初分三初總非前立謂既俱聖教不可受一非餘二互相違不可二文雙取故云並不能斷。",
        "from": "X05n0232_005:0753c11_0",
        "context_with_next_sentence": true
    },
    {
        "source_sentence": "▲深密經意為於一類飡般若者聞平等空撥無因果不了空有無二故第三時為其分析於一法上空有之義其妙智經則以一類聞說三性迷唯識者未能忘心觀緣起者定謂似有故令總忘心境即事而真。",
        "from": "X05n0232_005:0754b01_0",
        "context_with_next_sentence": true
    },
    {
        "source_sentence": "二深密經意下會釋二經恐有問云若並不許其如二經有文如何會釋故今為顯二經之意各有所為不可偏執偏執則互相違。",
        "from": "X05n0232_005:0754b06_0",
        "context_with_next_sentence": true
    },
    {
        "source_sentence": "▲得斯意者則不相違。",
        "from": "X05n0232_005:0754b09_0",
        "context_with_next_sentence": true
    },
    {
        "source_sentence": "三得斯意下結成和會若得經意二家俱得受一非餘則二家俱非故離之則兩傷合之則雙美。",
        "from": "X05n0232_005:0754b10_0",
        "context_with_next_sentence": true
    },
    {
        "source_sentence": "▲然欲會二家須知二宗立義有多差別略敘數條一者一乘三乘別二一性五性別三唯心真妄別四真如隨緣凝然別五三性空有即離別六生佛不增不減別七二諦空有即離別八四相一時前後別九能所斷證即離別十佛身無為有為別。",
        "from": "X05n0232_005:0754b12_0",
        "context_with_next_sentence": true
    },
    {
        "source_sentence": "然欲會二宗下第二各別會釋於中三初標列章門次廣會初二後通略會釋今初十對句各一對皆先明法性後辨法相如云一乘三乘別則一乘是法性三乘是法相餘九例知初二次下廣明後八義分齊中具顯。",
        "from": "X05n0232_005:0754b17_0",
        "context_with_next_sentence": true
    },
    {
        "source_sentence": "▲且初二義者由性有五一不同故令乘有三一權實。",
        "from": "X05n0232_005:0754b22_0",
        "context_with_next_sentence": true
    },
    {
        "source_sentence": "且初二義下第二廣會初二也於中二初雙標二義後別顯二相所以雙明者以初二義互相成故謂若立五性為了則三乘為了之義自彰以有聲聞緣覺二定性故則成二乘有菩薩性成菩薩乘不定性人通成三乘無種性人三所不攝則人天乘收則五乘亦具若以一性為了則一乘義成等有佛性故名一乘無不成佛故故涅槃云佛性者名為一乘。",
        "from": "X05n0232_005:0754b24_0",
        "context_with_next_sentence": true
    },
    {
        "source_sentence": "▲如法相宗意以一乘為權三乘為實。",
        "from": "X05n0232_005:0754c08_0",
        "context_with_next_sentence": true
    },
    {
        "source_sentence": "如法相下第二別顯二相者先法相宗中二先標所宗。",
        "from": "X05n0232_005:0754c09_0",
        "context_with_next_sentence": true
    },
    {
        "source_sentence": "▲故深密三時教中初皆不成次一向成是為若過若不及皆非了義第三時中有性者成無性不成方為了義故云普為發趣一切乘者又初二卷中皆云一乘是密意說故知是權。",
        "from": "X05n0232_005:0754c11_0",
        "context_with_next_sentence": true
    },
    {
        "source_sentence": "後故深密三時教下引文成立總為二段一名三乘為了一乘不了後明五性為了成前三乘前中引其二經初引深密雖明有性無性意成三乘言初皆不成者小乘中說獨佛一人有大覺性餘不說有故皆不成佛次一向成者是第二時中唯說一乘一切眾生皆得成佛為一向成盡成則大過盡不成則不及故皆方便並為不了以初未堪聞大一向抑故第二時中觀令欣佛一向揚故第三時中依理正說有性皆成佛非不及也無性不成佛非大過也故稱實為了上明三乘是了之證又初二卷下證一乘是權。",
        "from": "X05n0232_005:0754c15_0",
        "context_with_next_sentence": true
    },
    {
        "source_sentence": "▲又勝鬘經以一乘為方便故。",
        "from": "X05n0232_005:0755a02_0",
        "context_with_next_sentence": true
    },
    {
        "source_sentence": "後引勝鬘亦但證一乘是權耳。",
        "from": "X05n0232_005:0755a03_0",
        "context_with_next_sentence": true
    },
    {
        "source_sentence": "▲大般若五百九十三中善勇猛菩薩言唯願世尊哀愍我等為具宣說如來境智若有類情於聲聞乘性決定者聞此法已速能證得自無漏地於獨覺乘性決定者聞此法已速依自乘而得出離於無上乘性決定者聞此法已速證無上正等菩提若有情類雖未已入正性離生而於三乘性不定者聞此法已皆發無上正等覺心。",
        "from": "X05n0232_005:0755a04_0",
        "context_with_next_sentence": true
    },
    {
        "source_sentence": "大般若下第二明五性為了成前三乘則顯一性一乘皆非了也於中總有五段引經而三論附出即分為五一引般若說有五性雖無第五前四既有無性必然前三可知第四云雖未已入正性離生者謂不定性人未入見道則容不定若入見道則名正定聚不容不定如入聲聞見道終無迴心作菩薩人言離生者見惑過患如生食在腹若入見道能離彼生故云離生至下更釋。",
        "from": "X05n0232_005:0755a11_0",
        "context_with_next_sentence": true
    },
    {
        "source_sentence": "▲深密第二大意同此。",
        "from": "X05n0232_005:0755a19_0",
        "context_with_next_sentence": true
    },
    {
        "source_sentence": "深密第二下引深密經於中二初指同前文。",
        "from": "X05n0232_005:0755a20_0",
        "context_with_next_sentence": true
    },
    {
        "source_sentence": "▲又云一切趣寂聲聞種性補恃伽羅雖蒙諸佛施設種種勇猛加行方便化導終不能令當坐道場證阿耨多羅三藐三菩提。",
        "from": "X05n0232_005:0755a21_0",
        "context_with_next_sentence": true
    },
    {
        "source_sentence": "後又云一切趣寂下證有趣寂若有趣寂則五性義成。",
        "from": "X05n0232_005:0755a24_0",
        "context_with_next_sentence": true
    },
    {
        "source_sentence": "▲又十輪第九亦說三乘各定差別皆以性定五故。",
        "from": "X05n0232_005:0755b02_0",
        "context_with_next_sentence": true
    },
    {
        "source_sentence": "又十輪下第三引十輪明定有三乘以成五性若無五性無三乘故。",
        "from": "X05n0232_005:0755b03_0",
        "context_with_next_sentence": true
    },
    {
        "source_sentence": "▲故楞伽中佛告大慧有五種種性一聲聞乘性二辟支佛乘性三如來乘性四不定乘性五者無性大莊嚴論及瑜伽論皆同此說。",
        "from": "X05n0232_005:0755b05_0",
        "context_with_next_sentence": true
    },
    {
        "source_sentence": "故楞伽下第四正明五性莊嚴瑜伽二論例同。",
        "from": "X05n0232_005:0755b08_0",
        "context_with_next_sentence": true
    },
    {
        "source_sentence": "▲善戒地持雖但說二種性一有種性二無種性亦云無種性人無種性故雖復勤行精進終不能得無上菩提但以人天善根而成熟之無性瑜伽亦同此說。",
        "from": "X05n0232_005:0755b09_0",
        "context_with_next_sentence": true
    },
    {
        "source_sentence": "善戒下第五引善戒地持立有二性以成前無性故彼論云種性有二一有種性二無種性彼論釋云種性者無始法爾六處殊勝展轉相續等而言亦云者全同楞伽以前不引彼經所釋故今例釋不欲繁文耳。",
        "from": "X05n0232_005:0755b13_0",
        "context_with_next_sentence": true
    },
    {
        "source_sentence": "▲若法性宗意則以三乘是權一乘為實。",
        "from": "X05n0232_005:0755b18_0",
        "context_with_next_sentence": true
    },
    {
        "source_sentence": "若法性宗下疏文亦二先標所宗。",
        "from": "X05n0232_005:0755b19_0",
        "context_with_next_sentence": true
    },
    {
        "source_sentence": "▲法華經云十方佛土中唯有一乘法無二亦無三除佛方便說又云初以三乘引導眾生然後但以大乘而度脫之。",
        "from": "X05n0232_005:0755b20_0",
        "context_with_next_sentence": true
    },
    {
        "source_sentence": "後法華下引證成立長分十段一引法華雙立一乘一性二引涅槃明乘性相成三重引法華明無趣寂四引涅槃第九明無無性五釋引經論結成正義六廣引諸經遮救定性七引涅槃遮救無性八引法華遮救趣寂九釋勝鬘會一乘方便十以法華結成破立今初分二先正立一乘後立一性釋成一乘今初十方佛土中等者即第一方便品偈上三句正立第四句釋疑言無二亦無三者古有多說大乘師云二即第二三即第三以菩薩乘勝故為第一此即生公意而未盡其旨生公云二者第二乘三者第三乘亦應無第一第一不乖所以大故不無之既無二三一亦去矣意云今日一乘深有玄致稱所以大所以大者義理深也昔三乘中大乘據未融餘二則立為權若約悲智萬行不乖今日之一故云不乖所以大故不無之言既無二三一亦去者昔說有三二既不立大豈獨存以不收二乘又權指故亦同羊鹿俱不得故如光宅四乘中說若天台等意無二者無有聲聞緣覺之二乘無三者總無昔日三乘以皆非實故宗說不同任情去取若望經意但立一實為真趣舉二三皆悉不許不論大小如說世中此人獨立更無與比非要別指張王二人下句釋疑疑云若唯有一昔何說三又華嚴經云或有國土說一乘或二或三或四五如是乃至無有量故今釋云若如來方便則多少皆得十方國土及昔說有三是方便耳非真實也又次下經云但以假名字引導於眾生又云初以三乘等者此引第二經重成三皆是權若具引者經云如彼長者初以三車誘引諸子然後但與大車寶物莊嚴安穩第一然彼長者無虗妄之咎如來亦復如是無有虗妄初說三乘引導眾生然後但以大乘而度脫之釋曰此文皆明先三是權後一為實縱饒會三歸一亦是三為方便唯一為實耳。",
        "from": "X05n0232_005:0755b23_0",
        "context_with_next_sentence": true
    },
    {
        "source_sentence": "▲以性惟一故故云諸佛兩足尊知法常無性又第三云一相一味究竟涅槃常寂滅相。",
        "from": "X05n0232_005:0756a08_0",
        "context_with_next_sentence": true
    },
    {
        "source_sentence": "以性唯一下引其二文明唯一性證成一乘此句總以一性成一乘若有多性容有多乘既惟一性並同作佛故唯一乘耳故云諸佛兩足尊下引證初引第一未來佛章故彼偈云未來世諸佛雖說百千億無數諸法門其實為一乘諸佛兩足尊知法常無性佛種從緣起是故說一乘是法住法位世間相常住於道場知已導師方便說今但引兩句顯諸法無性成一性義耳然上三偈諸釋不同今直解經文初一偈明當佛開權終歸一實故云其實為一乘次偈釋說一乘所以以唯一性故謂若有二性容有兩乘既唯一性故說一乘耳知法常無性者知即證知法謂所證知法即色心等一切法也常無性者所證理也即如無性理覺諸法故云何無性謂色心等從本已來性相空寂非自非他非共非離湛然常寂故曰無性而言常者謂有來即無非推之使無故曰常無性耳佛種從緣起者然有二義一約因種因種即正因佛性故涅槃云佛性者即是無上菩提中道種子此種即前常無性理故涅槃云佛性者即是第一義空無性即空義也緣即六度萬行是緣因佛性起彼正因令得成佛是故說一乘者唯以佛性起於佛性更無餘性故說一乘稱理說也體同曰性相似名種故關中云如稻自生稻不生餘穀此屬性也萌幹華粒其類無差此屬種也二果種性關中云佛報唯佛其理不差即性義也說法度人類皆相似此種義也果之種性緣真理生故云從緣起釋此偈云佛緣理生理既無二是故說一乘耳意云證理成佛稱理說一此中知法常無性偈全同出現出現品云如來成正覺時於其身中普見一切眾生成正覺乃至普見一切眾生入涅槃皆同一性所謂無性乃至云知一切法皆無性故得一切智大悲相續救度眾生謂知無性佛性同故准於下經以知無性尚得一成一切皆成況不說一乘而度脫之後偈云是法住法位等者重釋前偈言是法者即前所知之法所以常無性者由住真如正位故由緣無性緣起即真由即真故上云無性言法位者即真如正位故智論說法性法界法住法位皆真如異名也世法即如故皆常住謂因乖常理成三界無常若解無常之實即無常而成常矣則常與無常二理不偏故涅槃經況之二鳥今於道場證知一切世間無常即真常理猶懸鏡高堂萬像斯鑒二而不二不可言宣以方便力假以言說一尚假說況有二三故知前偈即一性之文疏中略要但引一句耳又第三下此引藥草喻品證一性義彼經云眾生住於種種之地唯有如來如實見之明了無礙如彼卉木藂林諸藥草等而不自知上中下性如來知是一相一味之法所謂解脫相離相滅相究竟涅槃常寂滅相終歸於空今但略引二句以此證知則明三乘之人不知差別即一唯佛究之三即無二言一解脫者真解脫也故第二經偈云為滅諦故修行於道離諸苦縛名得解脫是人於何而得解脫但離虗妄名為解脫其實未得一切解脫釋曰一切解脫即真解脫真解脫者即是一解脫味故無二味安有三乘又云常寂滅相即性淨涅槃是上世間相常住也故皆一性。",
        "from": "X05n0232_005:0756a10_0",
        "context_with_next_sentence": true
    },
    {
        "source_sentence": "▲涅槃亦云佛性者名為一乘師子吼者名決定說決定宣說一切眾生皆有佛性凡是有心定當作佛三十三又云一切眾生同有佛性皆同一乘同一解脫一因一果同一甘露一切當得常樂我淨是名一味。",
        "from": "X05n0232_005:0756c18_0",
        "context_with_next_sentence": true
    },
    {
        "source_sentence": "涅槃亦云下第二引涅槃明乘性相成非但由唯一性故說一乘經明一性即一乘也即第二十七經云善男子畢竟有二種一者莊嚴畢竟二者究竟畢竟一者世間畢竟二者出世間畢竟莊嚴畢竟者六波羅蜜究竟畢竟者一切眾生所得一乘一乘者名為佛性以是義故我說一切眾生悉有佛性一切眾生悉有一乘以無明覆故不能得見釋曰以皆有佛性故唯一乘又佛性者即是第一義空之理理運彌載即是乘義耳言師子吼者名決定說者亦即第二十七經師子吼品釋曰若不宣說一切眾生皆有佛性則是野干設千萬年在於佛法終不能作師子吼也三十三又云下引證佛性即是一乘非但因同果亦同也亦師子吼品彼明海有八德下具合之此合第三一味義經中但加標云三者一味餘如疏文一甘露者正顯一味甘露以喻涅槃。",
        "from": "X05n0232_005:0756c23_0",
        "context_with_next_sentence": true
    },
    {
        "source_sentence": "▲又法華第三云我滅度後復有弟子不聞是經不知不覺菩薩所行自於所得功德生滅度想當入涅槃我於餘國作佛更有異名是人雖生滅度之想入於涅槃而於彼土求佛智慧得聞是經唯以佛乘而得滅度等。",
        "from": "X05n0232_005:0757a15_0",
        "context_with_next_sentence": true
    },
    {
        "source_sentence": "又法華第三云下第三明無趣寂既無趣寂則無定性二乘一乘之義亦已顯矣疏引三文謂法華智論及法華論今初即化城喻品結會世尊所化弟子經云爾時所化無量恒河沙等眾生者汝等諸比丘及我滅度後未來世中聲聞弟子是也我滅度後下疏全同言餘國者有云隨舉娑婆之外一國即是若天台云餘國者方便有餘土也彼立四土一凡聖同居土即法相中變化土也二方便有餘土三實報無障礙土即是法相中報土通自他受用四常寂光土即法性土方便一土法相所無天台依憑智論而立即下所引九十五文論云阿羅漢先世因緣所受身必應當滅住在何處而具足佛道答得阿羅漢更不復生三界有淨佛土出於三界乃至無煩惱之名於是國土佛所聞法華經具足佛道如法華經說有阿羅漢我於餘國等引文全同前疏又云若爾羅漢受法性身應疾得菩提何以稽留答云以捨眾生捨佛道故又復虗言得道雖不受生死於菩提根鈍不能疾得不如直往菩薩。",
        "from": "X05n0232_005:0757a20_0",
        "context_with_next_sentence": true
    },
    {
        "source_sentence": "▲智論九十五亦同此說明知趣寂決定迴心。",
        "from": "X05n0232_005:0757b15_0",
        "context_with_next_sentence": true
    },
    {
        "source_sentence": "釋曰智論之文昭然與法華符會定知雖出三界不趣寂也故疏結云決定迴心。",
        "from": "X05n0232_005:0757b16_0",
        "context_with_next_sentence": true
    },
    {
        "source_sentence": "▲法華論中四聲聞內決定及增上慢此二根未熟故菩薩與記方便令發心。",
        "from": "X05n0232_005:0757b18_0",
        "context_with_next_sentence": true
    },
    {
        "source_sentence": "法華論中下引論成上無趣寂義先引後釋今初然論云言聲聞授記者聲聞有四種一者決定聲聞二者增上慢聲聞三者退菩提心聲聞四者應化聲聞二種聲聞如來與授記謂應化聲聞退已還發菩提心者若決定者增上慢者二種聲聞根未熟故如來不與授記菩薩與授記菩薩與授記者方便令發心故疏文略引耳言退菩提心得記者即如身子二萬佛所已曾教化又次下云我今還欲令汝等憶念本願所行道故則非獨身子又四大聲聞自陳捨父逃逝明已先化第三周中引大通智勝佛所曾已廣化皆是退菩提心言應化者如富樓那內祕菩薩行外現是聲聞又言是故諸菩薩作聲聞緣覺又阿難自憶本願偈云方便為侍者羅睺羅偈云羅睺羅密行唯我能知之現為我長子皆是應化聲聞也故知夫能對揚聖教影響其迹靡不是權而獨言富樓那是應化者亦抑法華諸羅漢耳言菩薩與記者論主次前自云如不輕品中示現禮拜讚歎作如是言我不輕於汝汝等皆當作佛者示諸眾生皆有佛性故此上皆論而安國法師不許其義云何有昔時菩薩預記今日會上聲聞即諸弘法菩薩謂樂王等當與記也釋曰既是論主自言菩薩與記亦論自釋何得不依。",
        "from": "X05n0232_005:0757b20_0",
        "context_with_next_sentence": true
    },
    {
        "source_sentence": "▲既云未熟明必當熟方便令發即菩提心不可不順己宗判為論錯。",
        "from": "X05n0232_005:0757c19_0",
        "context_with_next_sentence": true
    },
    {
        "source_sentence": "既云未熟下釋上所引論文若決定聲聞定不成佛則應言餘二聲聞根不熟故佛不與記既言未熟非永不熟也若大乘云合言不熟譯者之誤言未熟耳故疏結彈云未可未字不順己宗定有趣寂便判論文錯耶又上言方便令發心者彼論次前有問曰彼聲聞等為實成佛故與授記為不成佛與授記耶若實成佛者菩薩何故於無量劫修習無量種種功德若不成佛者云何與之虗妄授記答曰彼聲聞授記者得決定心非諸聲聞成就法性故如來依三平等說一乘法故以如來法身與彼聲聞法身平等無異故與授記非即具修功德行故是故菩薩功德具足諸聲聞人功德未具足釋曰由此論文故上云方便令發心耳言三平等者一乘平等無二乘故二生死涅槃平等三法身平等今即第三平等。",
        "from": "X05n0232_005:0757c21_0",
        "context_with_next_sentence": true
    },
    {
        "source_sentence": "▲入楞伽第二第四第七皆同說二乘無實涅槃但是三昧力故後必當得無上菩提法華論中意亦同此皆是假說涅槃故云三昧勝鬘亦云言諸二乘得涅槃者是佛方便又無上依經寶性佛性二論皆說入寂二乘於三界外更受變易密嚴經中二乘必無灰斷永滅。",
        "from": "X05n0232_005:0758a12_0",
        "context_with_next_sentence": true
    },
    {
        "source_sentence": "入楞伽下亦成無趣寂義言入楞伽者即後魏菩提留支所譯十卷世尊入楞伽王城故云入也同引三卷經文皆說無實涅槃明知定無起寂若爾何以言得涅槃望其當分謂是無餘涅槃以大乘望之但是三昧深入三昧沉空多時假云涅槃以引劣器耳法華論中意亦同此者同無實涅槃也論釋七譬喻中第四為有定人說化城喻論云四者實無而有增上慢人以有世間有漏三昧三摩跋提實無涅槃而生涅槃想如是顛倒取對治此故為說化城譬喻應知釋曰既言無實涅槃明知是假說耳故與前同次引勝鬘亦成上來涅槃不實耳又無上依經等者無上依經第一說云阿難一切阿羅漢辟支佛大地菩薩為四種障不得如來法身四德一者生緣惑二者生因惑三者有有四者無有何者是生緣惑即是無明住地生一切行如無明生業何者是生因惑是無明住地所生諸行譬如無明所生諸業何者有有緣無明住地因無明住地所起無漏行起三種意生身譬如四取為緣三有漏業為因起三種有何者無有緣三種意生身不可覺知微細生滅譬如緣三有中生念念老死無明住地一切煩惱是其依處未斷除故諸阿羅漢及辟支佛自在菩薩不得至見煩惱垢濁習氣臰穢究竟滅盡大淨波羅蜜因無明住地起輕相惑有虗妄行未滅除故不得至見無作無行極寂大我波羅蜜緣無明住地因微細虗妄起無漏業意生諸陰未除盡故不得至見極滅遠離大樂波羅蜜若未能得一切煩惱諸業生難永盡無餘是諸如來為甘露界則變易生死斷續流滅無量不得至見極無變易大常波羅蜜阿難於三界中有四種難一者煩惱難二者業難三者生報難四者過失難無明住地所起方便生死如三界內煩惱難無明住地所起因緣生死如三界內業難無明住地所起有有生死如三界內生報難無明住地所起無有生死如三界內過失難應如是知阿難四種生死未除滅故三種意生身無有常樂我淨波羅蜜果唯佛法身是常是樂是我是淨波羅蜜汝應知釋曰據上經文明於二乘及自在菩薩皆受變易三界之外有業惑苦甚為昭著如何斷言永滅無餘下疏明四種生死可撿於此論下文又廣說常樂我淨之相亦可知所歸下言寶性佛性二論者大意同無上依經寶性論當第三佛性論當第二此卷亦廣說四種生死。",
        "from": "X05n0232_005:0758a18_0",
        "context_with_next_sentence": true
    },
    {
        "source_sentence": "▲如是經論其文非一永寂聲聞必無明矣。",
        "from": "X05n0232_005:0758c12_0",
        "context_with_next_sentence": true
    },
    {
        "source_sentence": "如是經論下結成無定性聲聞也。",
        "from": "X05n0232_005:0758c13_0",
        "context_with_next_sentence": true
    },
    {
        "source_sentence": "▲涅槃第九菩薩品中廣明闡提斷善不能發心當文即云彼一闡提雖有佛性而為無量罪垢所纏不能得出如蚕處蠒此則有而非無又云或有佛性闡提人有善根人無等即知無有無種性人。",
        "from": "X05n0232_005:0758c14_0",
        "context_with_next_sentence": true
    },
    {
        "source_sentence": "涅槃第九下第四明無無性彼經廣說闡提無善根竟即云復次善男子譬如蓮華為日所照無不開敷一切眾生亦復如是若得見聞大涅槃日未發心者皆悉發心為菩提因是故雖說大涅槃光所入毛孔必為妙因彼一闡提雖有佛性而為無量罪垢所纏不能得出如蠶處蠒以是業緣不能生於菩提妙因流轉生死無有窮已上皆經文今疏但取中間意在雖有佛性之言既言雖有則非無也但未得其用耳故疏結云此則有而非無言又云或有佛性闡提人有等者即涅槃第三十六南經三十二皆迦葉菩薩品具有四句今但引第一句者是證闡提有佛性經云善男子或有佛性一闡提有善根人無或有佛性善根人有一闡提無或有佛性二人俱有或有佛性二人俱無善男子我諸弟子若解如是四句義者不應難言一闡提人定有佛性定無佛性若言眾生悉有佛性是名如來隨自意語如來如是隨自意語眾生云何一向作解此一段經延遣皆釋大同小異今依薦福彼疏云今准經明佛性略有五種謂善不善無記及理果等今言一闡提有善根人無者此是不善佛性也然善根人有其二種一是離欲善根人離欲斷一切不善故二是五住已上五住已上無不善性故此之二人俱無不善性也善根人有闡提人無者此是善佛性也闡提斷一切善故云無也二人俱有者理及無記性也二人俱無者俱無果性也此中有者是現有非曾當也然有人執此經文謂一分善根人及一分闡提無有佛性以經說有善根人及一闡提無故善根人無者是無性不斷善人闡提人無者是斷善無性二人俱有者俱是有性二人俱無者俱是無性此釋違經故涅槃上文云如來佛性則有二種一有二無有者所謂三十二相乃至無量三昧是名為有無者所謂如來過去諸善不善無記業因果報煩惱五陰十二因緣是名為無乃至一闡提佛性亦爾是則上從乎佛下至闡提皆有有無二性無全無性由善根人與一闡提有無二性異故得有四句此中明佛性多種有無不同不明眾生多種有性無性所以得知經云或有佛性善根人有闡提人無等故不言或有善根人有佛性闡提人無佛性故談文尚不識顛倒何能解義今此善不善因果理性無一眾生悉具一切無一眾生悉無一切始末以明一切眾生具一切也佛與闡提亦有四句佛有非闡提者謂果性闡提有非佛者謂無明諸結性二人俱有者是理性二人俱無者善因性故闡提決有佛性又上經云若言眾生中別有佛性者是義不然何以故眾生即佛性佛性即眾生直以時異有淨不淨解曰生之與性既二互相即明有眾生即有佛性矣。",
        "from": "X05n0232_005:0758c18_0",
        "context_with_next_sentence": true
    },
    {
        "source_sentence": "▲況前引楞伽五性自迷其文彼經第五性云五者無性謂一闡提此有二種一者焚燒一切善根即謗菩薩藏二者憐愍一切眾生界即是菩薩若有眾生不入涅槃我亦不入大慧白言此二何者常不入涅槃佛言菩薩常不入涅槃非焚燒一切善根者以知諸法本來涅槃不捨一切諸眾生故。",
        "from": "X05n0232_005:0759b18_0",
        "context_with_next_sentence": true
    },
    {
        "source_sentence": "況前引楞伽五性自迷其文等者破其所引不曉經意彼之所引證無性義今釋其所引還成有性非無性也何者以彼經言非焚燒一切善根者常不入涅槃則有入義也。",
        "from": "X05n0232_005:0759b24_0",
        "context_with_next_sentence": true
    },
    {
        "source_sentence": "▲此意則明菩薩入而不入既云菩薩常不入非闡提者則明闡提後必入矣。",
        "from": "X05n0232_005:0759c04_0",
        "context_with_next_sentence": true
    },
    {
        "source_sentence": "此意則明下疏釋經意。",
        "from": "X05n0232_005:0759c06_0",
        "context_with_next_sentence": true
    },
    {
        "source_sentence": "▲況經自云復以如來神力故或時善根生耶。",
        "from": "X05n0232_005:0759c07_0",
        "context_with_next_sentence": true
    },
    {
        "source_sentence": "況經自下引經結成。",
        "from": "X05n0232_005:0759c08_0",
        "context_with_next_sentence": true
    },
    {
        "source_sentence": "▲莊嚴第五無性亦有二種一是時邊二者畢竟時邊謂暫時之無即前闡提畢竟謂永無即大悲菩薩。",
        "from": "X05n0232_005:0759c09_0",
        "context_with_next_sentence": true
    },
    {
        "source_sentence": "莊嚴下引論重成同前楞伽非畢竟無性。",
        "from": "X05n0232_005:0759c11_0",
        "context_with_next_sentence": true
    },
    {
        "source_sentence": "▲是知前來所引大般若深密等經皆是未說法華之前說其長時云定性無性非永定永無。",
        "from": "X05n0232_005:0759c12_0",
        "context_with_next_sentence": true
    },
    {
        "source_sentence": "是知前來下第五釋引經論結成正義於中有二初釋般若深密經意意明長時定性長時無性多劫之外定性迴心多劫之外無性說有故云非永定永無非永定者結上聲聞非永無者結闡提也。",
        "from": "X05n0232_005:0759c14_0",
        "context_with_next_sentence": true
    },
    {
        "source_sentence": "▲諸論隨佛方便成立故云定無耳故寶性佛性等論皆說以一闡提謗大乘因依無量時說無佛性非謂究竟無清淨性。",
        "from": "X05n0232_005:0759c18_0",
        "context_with_next_sentence": true
    },
    {
        "source_sentence": "諸論隨佛下二通妨難謂有難言諸大菩薩造論釋義言永定永無豈是菩薩不了佛意故今釋云菩薩能知隨教弘闡耳故世親造於小論則無預大乘說般若宗則性空寂滅建立唯識則性相歷然及釋法華一乘昭著解十地論則六相圓融餘諸菩薩例此可知佛隨眾生機緣立教菩薩隨佛亦顯淺深故次下引寶性佛性則符一性。",
        "from": "X05n0232_005:0759c21_0",
        "context_with_next_sentence": true
    },
    {
        "source_sentence": "▲若謂法華是第二時教為引不定二乘故說一切悉皆成佛而猶未說定性不成故名密意非了義者。",
        "from": "X05n0232_005:0760a04_0",
        "context_with_next_sentence": true
    },
    {
        "source_sentence": "若謂法華是第二時下第六引諸經論遮救定性於中二先正牒破後結成前非今初又二先牒救詞後何以下正難今初言是第二時者彼不立為第二時教由謂一乘是密意說義當深密第二時故又以法華盛破三乘說於一乘故當第二時耳言為引不定者彼引攝論第十偈云為引攝一類及任持所餘由不定種性諸佛說一乘等者彼有十意此偈有二一為引攝一類不定性聲聞故二為任持不定性菩薩恐退精進故今但取初意故云為引不定性故一切悉成即一乘義既未說定性不成故是密意若作此說者。",
        "from": "X05n0232_005:0760a06_0",
        "context_with_next_sentence": true
    },
    {
        "source_sentence": "▲何以自判法華為第三時教。",
        "from": "X05n0232_005:0760a17_0",
        "context_with_next_sentence": true
    },
    {
        "source_sentence": "何以自判法華為第三時教者彼法華疏引經云我等今日得未曾有非先所望而今自得即第三時教也又下結云為顯第三時真實之教故說此經據上二文則判法華為第三時約明一乘是密意說則成法華復屬第二一宗自立義語相違。",
        "from": "X05n0232_005:0760a18_0",
        "context_with_next_sentence": true
    },
    {
        "source_sentence": "▲誰敢判於法華為不了耶。",
        "from": "X05n0232_005:0760a23_0",
        "context_with_next_sentence": true
    },
    {
        "source_sentence": "誰敢下即遮救也恐彼救言設依密意為不了者復有何過故便難云誰敢判為不了以判不了即是謗經謗經即恐招極苦報但由不信皆當作佛即是謗經豈要不信文字經卷故謗不輕但由不信汝等皆當作佛言耳。",
        "from": "X05n0232_005:0760a24_0",
        "context_with_next_sentence": true
    },
    {
        "source_sentence": "▲妙智經中及梁攝論成立正法中皆以一乘居三乘後故真諦三藏部異執記云三十八年後說解節經等無量義云四十年後說法華經明知法華居後故經云臨欲終時。",
        "from": "X05n0232_005:0760b05_0",
        "context_with_next_sentence": true
    },
    {
        "source_sentence": "妙智經等者此雙引經論妙智經者即上西域三時教中第二時中明於三乘第三時中即明一乘故言一乘居三乘後次引梁論成立正法中者即第八卷末論曰佛說正法善成立釋論釋曰一切三世諸佛共說此法所說理同不相違背故名正法又欲顯說者勝故言佛說由所說道理勝及所得果勝故名正法如來成立正法有三種一立小乘二立大乘三立一乘於此三中第三最勝故名善成立解曰既彼論亦云第三最勝居三乘後則三非子矣言真諦三藏部異執記者即宗論之異名耳言故經云臨欲終時者即引法華第二信解品文經云復經少時父知了意漸以通泰成就大志自鄙先心臨欲終時而命其子并會親族國王大臣剎利居士皆悉已集即自宣言諸君當知此實我子我之所生乃至我今所有一切財物皆是子有先所出內是子所知斯即會無性定性父知子意明法華會中一切聲聞皆佛真子臨欲終時者喻臨涅槃時也第三經末亦云若如來自知涅槃時到等明皆臨涅槃時也。",
        "from": "X05n0232_005:0760b09_0",
        "context_with_next_sentence": true
    },
    {
        "source_sentence": "▲若不信法華居後涅槃臨終居然可信豈不亦以一乘一性破三五耶。",
        "from": "X05n0232_005:0760c04_0",
        "context_with_next_sentence": true
    },
    {
        "source_sentence": "若不信下又遮其救恐彼救言雖言臨終說於法華臨終言寬容後更說其餘經故若作此救且置法華涅槃既云二月十五日臨涅槃時晨朝唱滅中夜涅槃斯為最後居然可信此後必定不說別經而涅槃亦說一乘以破三乘一性破五則一乘一性亦居最後矣那言居第二時為不了耶。",
        "from": "X05n0232_005:0760c06_0",
        "context_with_next_sentence": true
    },
    {
        "source_sentence": "▲若以般若為第二時法華為第三時於理即通復自為深淺第三時中普為發趣一切乘者以法華破三故。",
        "from": "X05n0232_005:0760c12_0",
        "context_with_next_sentence": true
    },
    {
        "source_sentence": "若以般若為第二時下復重遮救恐其救云我對般若為第二時故立法華為第三時以般若但明於空法華顯中道故若作此救且縱可爾以從多分一義說故即自違於深密三時深密三時三乘為了破第二時說皆成不了故今說法華以一破三豈得同於第三時教。",
        "from": "X05n0232_005:0760c15_0",
        "context_with_next_sentence": true
    },
    {
        "source_sentence": "▲明知深密三時不能定斷一切聖教以未居最後故且約顯一類義故分三耳義如前說若將法華望之應有四時以一乘教破前三乘故。",
        "from": "X05n0232_005:0760c21_0",
        "context_with_next_sentence": true
    },
    {
        "source_sentence": "明知深密下第二結成前非欲將深密三時定斷一切佛法理不盡故言以未居最後故者以約時判未是窮終之極唱故如世後敕破於前敕涅槃法華居於最後故能決了有餘義耳若爾不信深密豈不謗於深密經耶故下釋云深密別為一類之機故非無理以諸餘經雖未終極各隨一類皆不相違義如前說者如前敘西域中最後會通也。",
        "from": "X05n0232_005:0760c24_0",
        "context_with_next_sentence": true
    },
    {
        "source_sentence": "▲若謂佛性有二一者理性二者行性理性定有行性或無斯言可爾故涅槃云或有佛性善根人有闡提人無即是行性或有佛性二人俱有即是理性。",
        "from": "X05n0232_005:0761a07_0",
        "context_with_next_sentence": true
    },
    {
        "source_sentence": "若謂佛性有二下第七遮救無性於中二先牒救詞後辨差當今初彼法華疏云然性有二種一者理性勝鬘所說如來藏是二者行性楞伽所說如來藏是前皆有之後性或無故今許云斯言可爾故涅槃云下引經為證。",
        "from": "X05n0232_005:0761a10_0",
        "context_with_next_sentence": true
    },
    {
        "source_sentence": "▲然涅槃依於理性明其等有故云凡是有心定當作佛不言凡是有行定當作佛若謂理性定有容趣寂不成則違教理。",
        "from": "X05n0232_005:0761a15_0",
        "context_with_next_sentence": true
    },
    {
        "source_sentence": "然涅槃依於理性下第二辨其差當涅槃明有心作佛有心未必有行既皆作佛明約理性若有理性何以趣寂定不成佛有心定當作佛豈得相成。",
        "from": "X05n0232_005:0761a18_0",
        "context_with_next_sentence": true
    },
    {
        "source_sentence": "▲是知闡提不作佛者以作佛非闡提故乃抑揚當時耳。",
        "from": "X05n0232_005:0761a21_0",
        "context_with_next_sentence": true
    },
    {
        "source_sentence": "是知下結示正義謂闡提實不作佛今言闡提作佛者以發心之後方能作佛從其未發心前名闡提耳故云以作佛非闡提故亦如女身不得成佛今言龍女作佛者龍女能作當佛正作佛時忽然之間變成男子豈是女身作耶闡提成佛亦復如是此約成佛若約佛性理本有之抑揚當時者言闡提無者抑挫令其發心未作闡提令其莫作若言闡提有者顯揚理性令不自欺若已作闡提令速回心若速發心得佛無異是故言有未必總有果行言無未必總無理等故生公云抑揚當時誘物之妙豈可守文哉以釋法顯翻六卷泥洹經云除一闡提皆有佛性生公云夫稟質二儀皆是涅槃正因闡提含生之類何得獨無佛性蓋是此經來未盡耳由唱此言被擯武丘後大經既至聖行已下果云一闡提人雖復斷善猶有佛性於是諸公輕舟迎接請唱斯經每至闡提有佛性之文諸德莫不扼腕何以至今猶存無義。",
        "from": "X05n0232_005:0761a23_0",
        "context_with_next_sentence": true
    },
    {
        "source_sentence": "▲若謂法華入滅後信一乘即是變化權聲聞者。",
        "from": "X05n0232_005:0761b16_0",
        "context_with_next_sentence": true
    },
    {
        "source_sentence": "若謂法華入滅下第八遮救趣寂於中先牒救詞謂彼救云上法華第三云我於餘國作佛更有異名是人雖生滅度之想入於涅槃而於彼土得聞是經入於佛慧者是應化聲聞非定性入滅聲聞者。",
        "from": "X05n0232_005:0761b17_0",
        "context_with_next_sentence": true
    },
    {
        "source_sentence": "▲權必化實無實化誰。",
        "from": "X05n0232_005:0761b22_0",
        "context_with_next_sentence": true
    },
    {
        "source_sentence": "權必化實下後正破也於中二先總奪化有無用之失如有不定性聲聞故菩薩化為聲聞誘令回心此則化而有益今汝宗中定性決不迴心何用化為定性受一乘耶故無所化之機能化便成無用。",
        "from": "X05n0232_005:0761b23_0",
        "context_with_next_sentence": true
    },
    {
        "source_sentence": "▲又豈不悞於一類怯弱好滅眾生。",
        "from": "X05n0232_005:0761c04_0",
        "context_with_next_sentence": true
    },
    {
        "source_sentence": "又豈不悞下縱有其化化翻成損言悞於一類怯弱等者謂一類人厭生死苦又聞佛道長遠心生怯弱常欲且趣寂滅若知一滅永沉彼則不敢趣滅今見變化之者從滅得起此怯弱人便謂有真趣滅得起即便趣滅希後得起汝宗一滅決定不起便成悞彼令其永沉故云爾耳。",
        "from": "X05n0232_005:0761c05_0",
        "context_with_next_sentence": true
    },
    {
        "source_sentence": "▲是知趣寂皆是法華前意耳。",
        "from": "X05n0232_005:0761c11_0",
        "context_with_next_sentence": true
    },
    {
        "source_sentence": "是知趣寂下結成正義法華已前有二意故說有趣寂一為好滅之者且順其心謂彼念言大患莫若於有身故滅身以歸無勞勤莫先於有智故絕智以淪虗智以形患形以智勞輪轉修途疲而弗已不如寂滅諸患永亡故順彼機言有永寂二者為欲恐怖不定怯弱菩薩謂有菩薩倦於廣利且欲息心既聞永寂聲聞一沉涅槃永不復起便生怖畏懼見小乘由此策心還行大道有斯二益權說有之不曉隨宜執為究竟故法華之會廣破昔非三根聲聞皆與記別不在此會亦為宣陳若實是聲聞必信一乘之說若不信者增上慢人第一周中猶云除佛滅後現前無佛以佛滅後解一乘義者難得其人故許不信及第三周即言餘國決定受化明文若此何用偏執故言皆是法華前意耳。",
        "from": "X05n0232_005:0761c12_0",
        "context_with_next_sentence": true
    },
    {
        "source_sentence": "▲又勝鬘經云若如來隨彼所欲而方便說即是一乘無有二乘二乘入於一乘一乘者即第一義乘。",
        "from": "X05n0232_005:0762a03_0",
        "context_with_next_sentence": true
    },
    {
        "source_sentence": "▲此意明隨欲方便而說二乘明知即是一乘無有二矣。",
        "from": "X05n0232_005:0762a05_0",
        "context_with_next_sentence": true
    },
    {
        "source_sentence": "▲不曉此意將上方便連下一乘而讀之輙斷一乘以為方便惑之甚矣。",
        "from": "X05n0232_005:0762a07_0",
        "context_with_next_sentence": true
    },
    {
        "source_sentence": "又勝鬘經云下第九會一乘方便之言意云若隨欲說不是方便是真實者即定有三乘既隨欲說是方便說非真實者則明唯有一乘故云即是一乘即是隨彼所欲而方便說便為一句此是一乘所以下云即是一乘無有二乘正顯一乘之義諸公錯讀乃云而方便說即是一乘故謂一乘而為方便斯定悞矣若以名中一乘大方便者此是巧化攝物運濟方便非是無實假說方便故生公云理本無言假言而言即是方便。",
        "from": "X05n0232_005:0762a09_0",
        "context_with_next_sentence": true
    },
    {
        "source_sentence": "▲又彼經中廣破二乘云無涅槃又云此經斷一切疑決定了義入一乘道。",
        "from": "X05n0232_005:0762a18_0",
        "context_with_next_sentence": true
    },
    {
        "source_sentence": "▲豈說一乘以為方便。",
        "from": "X05n0232_005:0762a20_0",
        "context_with_next_sentence": true
    },
    {
        "source_sentence": "又彼經中下更引勝鬘餘文證成一乘真實可知。",
        "from": "X05n0232_005:0762a21_0",
        "context_with_next_sentence": true
    },
    {
        "source_sentence": "▲設有方便之言尚在法華之前況復無耶。",
        "from": "X05n0232_005:0762a22_0",
        "context_with_next_sentence": true
    },
    {
        "source_sentence": "設有方便之言者復縱破之莫論勝鬘無一乘方便之言設縱有一乘是方便之言者亦是法華之前方便說耳及至法華亦須破三歸一也況復經無此言何須強執。",
        "from": "X05n0232_005:0762a23_0",
        "context_with_next_sentence": true
    },
    {
        "source_sentence": "▲法華云此經難信難解佛現在世猶多怨嫉況滅度後誠哉斯言若保執三乘五性不信一乘五性者深為可愍。",
        "from": "X05n0232_005:0762b03_0",
        "context_with_next_sentence": true
    },
    {
        "source_sentence": "法華云此經難信難解下第十結成破立意云以四十餘年皆說三乘唯至法華獨說一乘故難信解此即法師品文文云佛告藥王我所說經典無量千萬億已說今說當說而於其中此法華經最為難信難解藥王此經是諸佛祕要之藏不可分布妄授與人諸佛世尊之所守護從昔已來未曾顯說而此經者如來現在猶多怨嫉況滅度後今疏略引言已說者法華之前謂般若等言今說者即無量義經言當說者即涅槃等所以方知諸經不及法華難信解者以法華是會三之始歸一之初信解者難耳昔經雖妙猶帶三乘曾未明言說唯一實涅槃之中雖明一極法華在前已破三故彼說一極便易信受法華猶如先鋒涅槃同於大軍先鋒已破於賊後軍用力不多耳又破三顯一法華如收穫涅槃如拾穟故涅槃三十六云昔於靈山說法華經八千聲聞得授記別如秋收冬藏更無所為即其義耳若依難信之義設將己說該著華嚴若比法華亦為易信始成正覺便說一極上根所受不對昔權故比法華誠易信耳誠哉斯言者結定前經若保執下結成破立三乘五性即是所破一乘一性以為所立。",
        "from": "X05n0232_005:0762b06_0",
        "context_with_next_sentence": true
    },
    {
        "source_sentence": "▲故百喻經第二中王改聚落五由旬為三由旬喻以喻方便於一說三後人但信於三不信於一即其事也。",
        "from": "X05n0232_005:0762c03_0",
        "context_with_next_sentence": true
    },
    {
        "source_sentence": "故百喻經下更引他經證成一義彼經第二云昔有一聚落去王城五由旬村中有好美水王敕村人常使日日送其美水村人疲苦悉欲移避遠此村去時彼村主語諸人言汝等莫去我當為汝白王改五由旬作三由旬使汝得近往來不疲即往白王王為改之作三由旬眾人聞已便大歡喜有人語言此故是本五由旬更無有異雖聞此言信王語故終不肯捨世間之人亦復如是修行正法度於五道向涅槃城心生厭倦更欲捨離頓駕生死不能復進如來法王有大方便於一乘法分別說三小乘之人聞之歡喜以為易行修善進德求度生死後聞人說無有三乘故是一道以信佛語終不肯捨如彼村人亦復如是此經即是金口良斷權實顯然可息諸說耳。",
        "from": "X05n0232_005:0762c06_0",
        "context_with_next_sentence": true
    },
    {
        "source_sentence": "▲上約二宗各別所據則互相違反若會釋者亦不相違。",
        "from": "X05n0232_005:0762c20_0",
        "context_with_next_sentence": true
    },
    {
        "source_sentence": "上約二宗下第三通會二宗令不相違然此會者恐於後學宗計是非以生過患故復會通雖復會通權實不失於中先總標。",
        "from": "X05n0232_005:0762c22_0",
        "context_with_next_sentence": true
    },
    {
        "source_sentence": "▲謂就機則三約法則一新薰則五本有無二若入理雙拂則三一兩亡若約佛化儀則能三能一。",
        "from": "X05n0232_005:0763a01_0",
        "context_with_next_sentence": true
    },
    {
        "source_sentence": "後謂就機下正會言約法則一者非佛化法化法亦有權說三乘故今言法者佛之知見一乘可軌之法耳言新薰則五本有無二者然准法相立新薰者亦說有五立本有者亦說有五今借其言不依其義謂眾生遇緣薰習三乘種性及不定無性故有五耳何者唯習近聲聞成聲聞定性習近緣覺成緣覺定性故法華安樂行中不許親近聲聞者恐被薰習成其性故若唯近菩薩則成菩薩性若俱習近三乘則成不定性人亦如今人偏習禪戒等即成定性三學俱習成不定性不定偏執故若都不習近三乘則成無性卒難教化故知薰習成五種性依其長時故說各別言本有無二者本有佛性理不容差故說有心定當作佛非是本有五種性也言若入理等者真理寂寥不屬諸數借一以遺三三亡而一遣言窮慮絕何實何權體本寂寥孰三孰一故法句經云森羅及萬像一法之所印此以一遣多也又云一亦不為一為欲破諸數淺智著諸法計一以為一此以非一遣一也故須三一兩亡若約佛化儀則能三能一者隨物機宜則說三乘陶練已久則便說一故下經云或有國土說一乘或二或三或四五如是乃至無有量釋曰尚有無量況三一耶。",
        "from": "X05n0232_005:0763a03_0",
        "context_with_next_sentence": true
    },
    {
        "source_sentence": "▲是故競執是非達無違諍大集五部雖異不離法界涅槃各說身因佛許無非正說餘義次下當會古今違順竟。",
        "from": "X05n0232_005:0763b01_0",
        "context_with_next_sentence": true
    },
    {
        "source_sentence": "是故下令物除執常說權實亦莫執之此即求那跋摩遺文偈也謂有偈云諸論各異宗修行理無二競執有是非達者無違諍亦如脇尊者對迦膩色迦王云如析金杖況以爭衣爭衣則衣終不破析杖則金體無殊是故依之修行無不獲益耳言大集五部雖異者謂五部僧故涅槃三十二亦云五部僧互生是非沒三惡道涅槃各說身因者即第三十五經云善男子如我所說十二部經或隨自意說或隨他意說或隨自他意說云何名為隨自意說如五百比丘問舍利弗大德佛說身因何者是耶舍利弗言諸大德汝等亦各得正解脫自應識之何緣方作如是問耶有比丘言大德我未獲得正解脫時意謂無明即是身因作是觀時得阿羅漢果復有說言大德我未獲得正解脫時謂受無明即是身因作是觀時得阿羅漢果或有說言行識名色六入觸受受取有生飲食五欲即是身因爾時五百比丘各各自說己所解已共往佛所稽首佛足右遶三帀禮拜畢已却坐一面各以如上己所解義向佛說之舍利弗白佛言世尊如是諸人誰是正說誰不正說佛告舍利弗善哉善哉一一比丘無非正說舍利弗言世尊佛意云何佛言舍利弗我為欲界眾生說言父母即是身因如是等經名隨自意說云云釋曰意取各隨自說者為隨自意今疏所引不取隨自意義但取皆正說言五百雖異皆為正說二宗小別並合佛教故不應是非故海東曉公云如言而取所說皆非得意而談所說皆是則貴在得意亡言耳餘可知矣。",
        "from": "X05n0232_005:0763b04_0",
        "context_with_next_sentence": true
    },
    {
        "source_sentence": "▲第三立教開宗分二一以義分教二依教分宗。",
        "from": "X05n0232_005:0763c07_0",
        "context_with_next_sentence": true
    },
    {
        "source_sentence": "第三立教開宗中疏文分二先標章。",
        "from": "X05n0232_005:0763c08_0",
        "context_with_next_sentence": true
    },
    {
        "source_sentence": "▲今初以義分教教類有五即賢首所立廣有別章大同天台但加頓教今先用之後總會通有不安者頗為改易。",
        "from": "X05n0232_005:0763c09_0",
        "context_with_next_sentence": true
    },
    {
        "source_sentence": "後今初下別釋分教於中三初總辨源由次言五教下正立五教後若約所說下約詮辨異。",
        "from": "X05n0232_005:0763c12_0",
        "context_with_next_sentence": true
    },
    {
        "source_sentence": "▲言五教者一小乘教二大乘始教三終教四頓教五圓教二中二先列名。",
        "from": "X05n0232_005:0763c14_0",
        "context_with_next_sentence": true
    },
    {
        "source_sentence": "▲初即天台藏教。",
        "from": "X05n0232_005:0763c16_0",
        "context_with_next_sentence": true
    },
    {
        "source_sentence": "後初即天台下解釋初小乘教易故不釋以見天台立名招難故改名小乘所攝法門不異於彼故指同也。",
        "from": "X05n0232_005:0763c17_0",
        "context_with_next_sentence": true
    },
    {
        "source_sentence": "▲二始教者亦名分教以深密第二第三時教同許定性二乘俱不成佛故今合之總為一教。",
        "from": "X05n0232_005:0763c20_0",
        "context_with_next_sentence": true
    },
    {
        "source_sentence": "二始教等者文二先正立後釋名今初言二乘俱不成佛者其言猶略應云闡提二乘皆不成佛故下終教有二乘闡提皆成佛言以趣寂難成故偏舉耳。",
        "from": "X05n0232_005:0763c22_0",
        "context_with_next_sentence": true
    },
    {
        "source_sentence": "▲此既未盡大乘法理故立為初有不成佛故名為分。",
        "from": "X05n0232_005:0764a02_0",
        "context_with_next_sentence": true
    },
    {
        "source_sentence": "此既未盡下二釋名也謂何名初教復稱分耶由合二三兩時皆未盡理故言未盡者第二時中但明於空空是初門第三時中定有三乘隱於一極故初教名並從深密二時以得云何空為初門法鼓經中以空門為始以不空門為終故彼經云迦葉白佛言諸摩訶衍經多說空義佛告迦葉一切空經是有餘說唯有此經是無上說非有餘說故若爾彼第三時既不明空何得名初以未顯一極故特由此義加分教名故云有不成佛故名為分。",
        "from": "X05n0232_005:0764a04_0",
        "context_with_next_sentence": true
    },
    {
        "source_sentence": "▲三終教者亦名實教。",
        "from": "X05n0232_005:0764a13_0",
        "context_with_next_sentence": true
    },
    {
        "source_sentence": "三終教等者疏文有三初立名次定性二乘下立理釋名後上二下結前生後。",
        "from": "X05n0232_005:0764a14_0",
        "context_with_next_sentence": true
    },
    {
        "source_sentence": "▲定性二乘無性闡提悉當成佛方盡大乘至極之說故立為終以稱實理故名為實。",
        "from": "X05n0232_005:0764a16_0",
        "context_with_next_sentence": true
    },
    {
        "source_sentence": "二中亦對第二教二義由前定性二乘及一闡提皆不成佛故名為分亦名為始今既盡理所以名終立實教名雙對前二非唯說空復說中道妙有故稱實理既非分成亦名稱實。",
        "from": "X05n0232_005:0764a18_0",
        "context_with_next_sentence": true
    },
    {
        "source_sentence": "▲上二教並依地位漸次修成故總名漸。",
        "from": "X05n0232_005:0764a22_0",
        "context_with_next_sentence": true
    },
    {
        "source_sentence": "▲四頓教者但一念不生即名為佛。",
        "from": "X05n0232_005:0764a23_0",
        "context_with_next_sentence": true
    },
    {
        "source_sentence": "四頓教等者初正立次釋名後解妨今初言一念不生即名為佛者即心本是佛體妄起故為眾生一念妄心不生何為不得名佛故達磨碑云心有也曠劫而滯凡夫心無也剎那而登正覺下經云法性本空寂無取亦無見性空即是佛不可得思量。",
        "from": "X05n0232_005:0764a24_0",
        "context_with_next_sentence": true
    },
    {
        "source_sentence": "▲不依地位漸次而說故立為頓。",
        "from": "X05n0232_005:0764b06_0",
        "context_with_next_sentence": true
    },
    {
        "source_sentence": "不依地位下二釋名先正釋。",
        "from": "X05n0232_005:0764b07_0",
        "context_with_next_sentence": true
    },
    {
        "source_sentence": "▲如思益云得諸法正性者不從一地至於一地楞伽云初地即為八乃至無所有何次等。",
        "from": "X05n0232_005:0764b08_0",
        "context_with_next_sentence": true
    },
    {
        "source_sentence": "後引二經思益經文文顯易了楞伽經語略而未周謂彼經第四先長行云大慧於第一義無次第相續說無所有妄想寂滅法頌中有七偈後二偈明不立地位云十地則為初初則為八地第九則為七七亦復為八第二為第三第四為第五第三為第六無所有何次解曰初之七句約義配同次後一句據理都泯十地則為初者同證如矣初則為八地者初地不為煩惱所動同不動矣第九則為七者第九同第七無生忍矣七亦復為八者純無相觀與八同矣第二為第三者同信忍矣第四為第五者同順忍矣第三為第六者第三地中獲三慧光第六地中得勝般若同慧義矣無所有何次者頌上經文於第一義無次第相續等今疏上句略舉約義同中一句之要下句即據理都泯義已略周正意在於下句而言等者等餘經文。",
        "from": "X05n0232_005:0764b10_0",
        "context_with_next_sentence": true
    },
    {
        "source_sentence": "▲不同前漸次位修行不同於後圓融具德故立名頓。",
        "from": "X05n0232_005:0764c01_0",
        "context_with_next_sentence": true
    },
    {
        "source_sentence": "不同前漸下上約當法立名此下對他受稱不同二三之漸不同第五之圓故立此名則圓頓義異不同天台圓即是頓。",
        "from": "X05n0232_005:0764c03_0",
        "context_with_next_sentence": true
    },
    {
        "source_sentence": "▲頓詮此理故名頓教。",
        "from": "X05n0232_005:0764c06_0",
        "context_with_next_sentence": true
    },
    {
        "source_sentence": "頓詮此理下解妨難此有二難一者刊定記難和尚云上所引經當知此並亡詮顯理復何將此立為能詮若此是教更何是理今為通此故云頓詮此理故名頓教謂所詮是理今頓說理豈非能詮夫能詮教皆從所詮以立若詮三乘則是漸教若詮事事無礙即是圓教豈以所詮是理不許能詮為教耶何得難言更何是理迷之甚矣又復難言若言以教離言故與理不別者終圓二教豈不離言若許離言總應名頓何有五教若謂雖說離言不礙言說者終圓二教亦應名頓以皆離言不礙言故今疏不救者以賢首不如此立何用救耶但用一句之言諸難皆破故知形雖入室智未昇堂亦由曾不參禪致使全迷頓旨。",
        "from": "X05n0232_005:0764c07_0",
        "context_with_next_sentence": true
    },
    {
        "source_sentence": "▲天台所以不立者以四教中皆有一絕言故今乃開者頓顯絕言別為一類離念機故即順禪宗。",
        "from": "X05n0232_005:0764c20_0",
        "context_with_next_sentence": true
    },
    {
        "source_sentence": "天台所以不立下通第二難謂有問言此之五教摸搭天台初即藏教二即通教三即別教第五名同天台既不立頓何用此中別立故今釋云若全同天台何以別立有少異故所以加之天台四教皆有絕言四教分之教不立頓賢首意云天台四教絕言並令亡詮會旨今欲頓詮言絕之理別為一類之機不有此門逗機不足即順禪宗者達磨以心傳心正是斯教若不指一言以直說即心是佛心要何由可傳故寄無言之言直詮言絕之理教亦明矣故南北宗禪不出頓教也。",
        "from": "X05n0232_005:0764c22_0",
        "context_with_next_sentence": true
    },
    {
        "source_sentence": "▲五圓教者明一位即一切位一切位即一位是故十信滿心即攝五位成正覺等依普賢法界帝網重重主伴具足故名圓教。",
        "from": "X05n0232_005:0765a08_0",
        "context_with_next_sentence": true
    },
    {
        "source_sentence": "▲如此經等說。",
        "from": "X05n0232_005:0765a11_0",
        "context_with_next_sentence": true
    },
    {
        "source_sentence": "五圓教下先正立後指經既是當經義理分齊一門廣說故不釋耳又亦大同諸師圓教故。",
        "from": "X05n0232_005:0765a12_0",
        "context_with_next_sentence": true
    },
    {
        "source_sentence": "▲若約所說法相者。",
        "from": "X05n0232_005:0765a14_0",
        "context_with_next_sentence": true
    },
    {
        "source_sentence": "若約所說法相者下第三約所詮辨異然賢首義分齊內第二卷廣明今但略說於中上一句標下皆別釋。",
        "from": "X05n0232_005:0765a15_0",
        "context_with_next_sentence": true
    },
    {
        "source_sentence": "▲初小乘中但說七十五法。",
        "from": "X05n0232_005:0765a18_0",
        "context_with_next_sentence": true
    },
    {
        "source_sentence": "初小乘中四一約法數多少二約二空差別三約所依根本四結成有餘今初言七十五法者謂五類法中有多少故謂色法十一俱舍頌云色者唯五根五境及無表二心法一即是意識三心所有法四十六謂大地法有十俱舍頌云受想思觸欲慧念與作意勝解三摩地遍於一切心大善地法有十頌云信及不放逸輕安捨慚愧二根及不害勤唯遍善心大煩惱有六痴逸怠不信昏掉恒唯染大不善有二謂無慚及無愧小煩惱法有十頌云忿覆慳嫉惱害恨諂誑憍如是類名為小煩惱地法不定有八謂悔眠尋伺貪瞋並慢疑上之六類有四十六四者不相應行法有十四一得二非得三同分四無想異熟五無想定六滅盡定七命根八生九住十異十一滅十二名十三句十四文故頌云得非得同分無想二定命及生住異滅並名句文身五者無為有三一擇滅一非擇滅三虗空總上五類之法合七十五法比於大乘欠二十五次下當明。",
        "from": "X05n0232_005:0765a19_0",
        "context_with_next_sentence": true
    },
    {
        "source_sentence": "▲但說人空縱少說法空亦不明顯。",
        "from": "X05n0232_005:0765b13_0",
        "context_with_next_sentence": true
    },
    {
        "source_sentence": "但說人空下明二空差別以其根劣未堪聞說二空真理故故智論三十一云小乘弟子鈍根故為說眾生空起信云法我見者依一乘根鈍故如來但為說人無我等縱說二空少未明顯。",
        "from": "X05n0232_005:0765b14_0",
        "context_with_next_sentence": true
    },
    {
        "source_sentence": "▲但依六識三毒建立染淨根本故阿含云貪恚愚癡是世間根本等。",
        "from": "X05n0232_005:0765b18_0",
        "context_with_next_sentence": true
    },
    {
        "source_sentence": "但依六識三毒下明所依根本然小乘計生死根本雖有多義略舉其三一計識心如順正理論第八說經部師計以現在色心等為染淨因意云如大乘中第八為所熏故二者三毒為因義如大乘能薰故今引阿含但證三毒耳而云等者謂以三毒為因緣故起於三業三業因緣故起於三界是故有一切法中論十二因緣品云眾生痴所覆為後起三行以有此行故識受六道身等即其義也三者合取上二義同有能所熏方流轉故若爾焉異大乘然似參經意而不同者但六識非第八為所熏縱說賴耶但有名字能熏又非七識故全不同。",
        "from": "X05n0232_005:0765b20_0",
        "context_with_next_sentence": true
    },
    {
        "source_sentence": "▲未盡法源故多諍論部執不同。",
        "from": "X05n0232_005:0765c07_0",
        "context_with_next_sentence": true
    },
    {
        "source_sentence": "未盡法源下第四結成不了可知。",
        "from": "X05n0232_005:0765c08_0",
        "context_with_next_sentence": true
    },
    {
        "source_sentence": "▲二始教中廣說法相少說法性所說法性即法相數。",
        "from": "X05n0232_005:0765c09_0",
        "context_with_next_sentence": true
    },
    {
        "source_sentence": "二始教中下疏文分三初總次別後結今初分二先對後彰劣後對前顯勝前中以相多性少故言法相宗言所說法性即法相數者說真如法性乃是百法之中六無為數。",
        "from": "X05n0232_005:0765c11_0",
        "context_with_next_sentence": true
    },
    {
        "source_sentence": "▲說有百法決擇分明故少諍論。",
        "from": "X05n0232_005:0765c15_0",
        "context_with_next_sentence": true
    },
    {
        "source_sentence": "後說有百法下對前顯勝言百法者謂色有十一心法有八心所有五十一心不相應行有二十四無為有六故成百數於前七十五中加二十五謂心法加七小乘唯一意識故心所加五不相應行加十無為加三並如彼說。",
        "from": "X05n0232_005:0765c16_0",
        "context_with_next_sentence": true
    },
    {
        "source_sentence": "▲說有八識唯是生滅依生滅識建立生死及涅槃因。",
        "from": "X05n0232_005:0765c21_0",
        "context_with_next_sentence": true
    },
    {
        "source_sentence": "說有八識下第二別明文有九節即前會二宗中十對之內法相宗中十義而皆如次對前唯第一當第三第二當第一及第二者以第三唯心真妄為對六識三毒為所依故今初第一云何對前說有八識為所依故說八過前唯是生滅明其劣後依生滅識建立生死及涅槃因者不同前教以三毒六識為因不同終教生滅與不生滅和合故攝論第一云無始時來界一切法等依由此有諸趣及涅槃證得界即因義謂種子識等下文廣說。",
        "from": "X05n0232_005:0765c23_0",
        "context_with_next_sentence": true
    },
    {
        "source_sentence": "▲法爾種子有無永別是故五性決定不同。",
        "from": "X05n0232_005:0766a08_0",
        "context_with_next_sentence": true
    },
    {
        "source_sentence": "法爾種子下即第二對一性五性別中五性之義含前第一對一乘三乘別中三乘之義以乘性相成故但明五性則有三乘而三乘但是化法非所詮中別義故略不明含在五性之中言法爾者此明本有揀異新熏故瑜伽云種性略有二種一本性住二習所成本性住者謂諸菩薩六處殊勝有如是相從無始世展轉傳來法爾所得等習所成者謂先慣習善根所得顯揚論云云何種性差別五種道理一切界差別可得故五中前四為有後一為無故云有無永別。",
        "from": "X05n0232_005:0766a09_0",
        "context_with_next_sentence": true
    },
    {
        "source_sentence": "▲既所立識唯業惑生故所立真如常恒不變不許隨緣。",
        "from": "X05n0232_005:0766a19_0",
        "context_with_next_sentence": true
    },
    {
        "source_sentence": "既所立識等者第三明真如隨緣凝然別中凝然義上一句躡前生滅識起言業惑者以現行第八名異熟識由過去煩惱及業熏習成種招此識果酬引業故其前六識酬滿業者從異熟起名異熟生不名異熟有間斷故故其八識皆業惑生故所立真如下正明不變之義若識從真如如來藏起則有隨緣之義識既業惑辨生明知真如不變故唯識釋真如名云真謂真實表無虗妄如謂如常表無變易若隨緣變豈得稱如。",
        "from": "X05n0232_005:0766a21_0",
        "context_with_next_sentence": true
    },
    {
        "source_sentence": "▲依他起性似有不無非即無性真空圓成說經空義但約所執。",
        "from": "X05n0232_005:0766b06_0",
        "context_with_next_sentence": true
    },
    {
        "source_sentence": "依他起性下第四三性空有即離別中不即之義言三性者一遍計所執性二依他起性三圓成實性故唯識論第八云由彼彼遍計遍計種種物此遍計所執自性無所有依他起自性分別緣所生圓成實於彼常遠離前性此中二頌初一釋遍計次二句辨依他後二句明圓成初中有多師義今從識法初句能遍計次句所遍計後二句明所執其能遍計正義唯六七識所計有多故云彼彼其所遍計正唯依他為親所緣依展轉說亦通圓成為疎所緣故此非凡境故非親緣其所執性若安慧師三界心及心所由無始來虗妄熏習雖各體一而似二生謂見相分即能所取如是二分情有理無此相說為遍計所執二所依體實托緣生此性非無名依他起若護法師一切心及心所由熏習力所變二分從緣生故亦依他起遍計依斯妄執定實有無一異俱不俱等此二方名遍計所執二句依他起性者眾緣所生心心所體及相見分有漏無漏皆依他起依他眾緣而得起故頌言分別緣所生者應知且說染分依他淨分依他亦圓成故或諸染淨心心所法皆明分別能緣慮故是則一切染淨依他皆是此中依他起攝二句圓成者二空所顯圓滿成就諸法實性名圓成實顯此遍常體非虗謬揀自共相虗空我等釋曰遍釋圓滿常釋成就體非虗謬釋實性義此一體言貫通三處遍揀自相常揀共相非虗謬言揀於空我若爾淨分依他體非常遍如何亦是圓成實耶故次論云無漏有為離倒究竟勝用周遍亦得此名然今頌中說初非後釋曰此中離倒名實究竟為成勝用周遍以釋圓義是則圓成有其二種一約理說二約果德故論揀云今此頌中說初非後以約三性通一切故上來論文方釋圓成實言次釋餘文云此即於彼依他起上常遠離前遍計所執二空所顯真如為性說於彼言顯圓成實與依他起不即不離常遠離言顯妄所執能所取性理恒非有前言為顯不空依他性顯二空非圓成實真如離有離無性故上來所釋一依唯識今疏語意揀法性宗法性宗中依他無性即是圓成則依他無性無性即空空即圓成今言似有不無非即空也語則但釋依他影出圓成名耳說經空義但約所執者三性之中遍計所執此一則空二性不空故云但約。",
        "from": "X05n0232_005:0766b08_0",
        "context_with_next_sentence": true
    },
    {
        "source_sentence": "▲既言三性五性不同故說一分眾生決不成佛名生界不減。",
        "from": "X05n0232_005:0767a01_0",
        "context_with_next_sentence": true
    },
    {
        "source_sentence": "既言三性下第五生佛不增不減別中之義此但義別而言全同不同前後一乘三乘但取三乘之義等謂五性之中無種性人決不成佛故有此眾生守眾生界如何可減。",
        "from": "X05n0232_005:0767a03_0",
        "context_with_next_sentence": true
    },
    {
        "source_sentence": "▲真俗二諦迢然不同。",
        "from": "X05n0232_005:0767a07_0",
        "context_with_next_sentence": true
    },
    {
        "source_sentence": "▲非斷非常果生因滅。",
        "from": "X05n0232_005:0767a08_0",
        "context_with_next_sentence": true
    },
    {
        "source_sentence": "真俗二諦下第六對二諦空有即離別中離義於中含有二義一但明二諦別二兼明中道別言二諦別者依唯識第九有四種勝義一世間勝義謂蘊處界等二道理勝義謂苦等四諦三證得勝義謂二空真如四勝義勝義謂一真法界依瑜伽六十四有四世俗一世間世俗謂軍林等二道理世俗謂蘊處界等三證得世俗謂預流等四安立世俗即安立真如以四世俗對前四種勝義則有四重二諦一世俗世間二諦謂軍林為世俗蘊等為勝義二事理二諦謂蘊等即為世俗苦等為勝義三四諦勝義二諦苦等為世俗安立真如為勝義四安立非安立二諦謂安立真如為世俗非安立真如為勝義又真俗各四便成八諦世俗四者一假名無實諦二隨事差別諦三方便安立諦四假名非安立諦謂二空理依詮而說但有假名不得體故勝義四者一體用顯現諦二因果差別諦三依門顯實諦四廢詮談旨諦然上八諦名則小異義不殊前又四重中初一世俗唯局世俗後一勝義唯局勝義中間六諦各通世俗勝義如第一勝義望前為勝義望第二為世俗故既四重二諦一一差別故云迢然不同不同法性二諦相即言非斷非常果生因滅者於二諦門中曲開此義此則於俗諦中明非斷常不同法性二諦互融明非斷常言果生因滅者因滅故不常果生故不斷故成唯識第三解阿賴耶識恒轉如瀑流云恒言遮斷轉表非常等意云若因不滅遷至於果則名為常若果不續因無所生則墮斷滅今常相續故無斷常廣如唯識。",
        "from": "X05n0232_005:0767a09_0",
        "context_with_next_sentence": true
    },
    {
        "source_sentence": "▲同時四相滅表後無。",
        "from": "X05n0232_005:0767b13_0",
        "context_with_next_sentence": true
    },
    {
        "source_sentence": "同時四相下第七四相一時前後別中前後義也成唯識第二云然有為法因緣力故本無今有蹔有還無表異無為假立四相(標也)本無今有有位名生生位蹔停即說為住住別前後復立異名蹔有還無無時名滅(別明)前三有故同在現在後一是無故在過去(揀異小乘生在未來餘三現在)如何無法與有為相(難也)表此後無為相何失(總答)生表有法先非有滅表有法後是無異表此法非凝然住表此法蹔有用(別釋表義)故此四相於有為法雖俱名表而表有異此依剎那假立四相(結也)今疏但舉滅者唯此一句異於法性不計同時故。",
        "from": "X05n0232_005:0767b14_0",
        "context_with_next_sentence": true
    },
    {
        "source_sentence": "▲根本後得緣境斷惑義說雙觀決定別照以有為智證無為理義說不異而實非一。",
        "from": "X05n0232_005:0767c01_0",
        "context_with_next_sentence": true
    },
    {
        "source_sentence": "根本後得下第八能所斷證即離別中不即義也因明斷證復說緣境根本緣真後得緣俗義說雙觀者亦言了俗由於證真二智雙觀真俗以其宗中二智不融二境不即故正雙觀時而常別照言斷惑別者根本智斷迷理隨眠後得不斷護法云不親證故無力能斷迷理隨眠而於安立非安立相無倒證故亦能永斷迷事隨眠故瑜伽說於修道位中有出世斷道世出世斷道相傳釋云正體能斷迷理迷事二種隨眠後得但斷迷事隨眠斷迷理時即觀理境斷迷事時即觀事境故不即也既云根本有雙斷義故說雙觀後得既不斷於迷理還成別照不同法性一斷一切斷也此中疏文影略若約斷惑應云義說雙斷而實別斷言以有為智證無為理者唯約根本斷惑而說上明斷惑此辨證理前緣境斷惑但就所觀以論不即今此證理就能所證心境相對明不即義能證之智則是有為所證之理即是無為故不即也。",
        "from": "X05n0232_005:0767c03_0",
        "context_with_next_sentence": true
    },
    {
        "source_sentence": "▲既出世智依生滅識種故四智心品為相所遷佛果報身有為無漏。",
        "from": "X05n0232_005:0767c20_0",
        "context_with_next_sentence": true
    },
    {
        "source_sentence": "既出世智下第九明佛身無為有為別中有為義也佛地論第三云大覺地中無邊功德略有二種一者有為二者無為無為功德淨法界攝淨法界者即是真如無為功德皆是真如體相差別有為功德四智所攝無漏位中智用強故以智名顯一切種心心所有法及彼品類若就實義一一智品具攝一切功德法門若就麤相妙觀察智攝四念住等明知四智皆有為也唯識第十云四所轉得此復有二一所顯得謂大涅槃又云二所生得謂大菩提此雖本來有能生種而所知障礙故不生由聖道力斷彼障故令從種起名得菩提起已相續窮未來際此即四智相應心品乃至云故此四品總攝佛地一切有為功德皆盡以斯二論明皆有為今疏初兩句出有為所以以從種生生則有為況能生識體是生滅所生之智安非有為既是修生有為必有有為之相謂生住異滅故云為相所遷四智攝於三身大圓鏡智成自受用故說報身有為無漏。",
        "from": "X05n0232_005:0767c22_0",
        "context_with_next_sentence": true
    },
    {
        "source_sentence": "▲如是義類廣有眾多具如瑜伽雜集等說。",
        "from": "X05n0232_005:0768a16_0",
        "context_with_next_sentence": true
    },
    {
        "source_sentence": "如是義類下結也。",
        "from": "X05n0232_005:0768a17_0",
        "context_with_next_sentence": true
    },
    {
        "source_sentence": "▲三終教中少說法相多說法性所說法相亦會歸性。",
        "from": "X05n0232_005:0768a18_0",
        "context_with_next_sentence": true
    },
    {
        "source_sentence": "三終教中等者疏亦有三初總次別後結今初對前始教互有少多可知言所說法相亦會歸性者如說五蘊五蘊即空空即法性下文云三世五蘊法說名為世間彼滅非世間如是但假名又云有諍說生死無諍說涅槃生死及涅槃二俱不可得等又如說心心即離念法界一相華藏世界海法界無差別等其文非一故此宗中非不有相宗意顯性以為玄妙令物達此速證菩提故。",
        "from": "X05n0232_005:0768a20_0",
        "context_with_next_sentence": true
    },
    {
        "source_sentence": "▲所立八識通如來藏隨緣成立生滅與不生滅和合而成非一非異。",
        "from": "X05n0232_005:0768b04_0",
        "context_with_next_sentence": true
    },
    {
        "source_sentence": "所立八識下別明文亦九段如次對前成十對義亦第一當其第三以對前次故今初即唯心真妄別中明具分唯識真心成故然法性宗十義即此經同教中義至下廣引本文釋之今且略引他經釋耳通如來藏者如來藏即不生滅揀異前教唯生滅識故楞伽第一云譬如巨海浪斯由猛風起洪波鼓溟壑無有斷絕期藏識海常住境界風所動種種諸識浪騰躍而轉生既言體即常住明非唯生滅常住即如來藏言生滅與不生滅和合者即起信論文彼論具云不生不滅與生滅和合非一非異名阿黎耶識既二和合名阿黎耶則知黎耶非獨生滅謂唯真不生純妄不成真妄和合方成藏識廣如問明品辨。",
        "from": "X05n0232_005:0768b06_0",
        "context_with_next_sentence": true
    },
    {
        "source_sentence": "▲一切眾生平等一性。",
        "from": "X05n0232_005:0768b19_0",
        "context_with_next_sentence": true
    },
    {
        "source_sentence": "一切眾生下即第二明一性五性別中一性義兼一乘義對前五性三乘廣如前說。",
        "from": "X05n0232_005:0768b20_0",
        "context_with_next_sentence": true
    },
    {
        "source_sentence": "▲但是真如隨緣成立。",
        "from": "X05n0232_005:0768b22_0",
        "context_with_next_sentence": true
    },
    {
        "source_sentence": "但是真如下第三真如隨緣不變別中通隨緣義也楞伽經云如來藏為無始惡習所熏名為識藏又云如來藏受苦樂與因俱若生若滅皆明隨緣成一切法也起信亦云自性清淨心因無明風動成其染心等而疏云但是者躡上而起謂上眾生但是真如隨緣成也由此成立不失一性對上始教但說凝然故云隨緣非謂此宗無不變義由不變故始能隨緣由隨緣故方能不變何者謂若變自體將何隨緣如失濕性將何隨風而成波浪即由此義經中說言真如隨緣若不能隨緣體則不遍緣中緣中既無何成不變是以二義反覆相成故勝鬘經云不染而染難可了知染而不染難可了知此經二對上對即不變隨緣下對即隨緣不失自性也。",
        "from": "X05n0232_005:0768b23_0",
        "context_with_next_sentence": true
    },
    {
        "source_sentence": "▲依他無性即是圓成。",
        "from": "X05n0232_005:0768c13_0",
        "context_with_next_sentence": true
    },
    {
        "source_sentence": "依他無性下第四明三性空有即離別中相即之義謂依他是因緣生法緣生無性無性故空空即圓成更無二體此中無性即無遍計之性法相宗中無餘遍計無即是空故但空遍計法性宗中則依他性上無遍計性故依他即空空即無性之理無性之性即是實性故密嚴經云名為遍計性相是依他起名相二俱遣是為第一義中論云因緣所生法我說即是空亦為是假名亦是中道義一因緣上三義具足無前無後故即有即空不相捨離若釋三性之名大意不殊前教但融不融故分性相之二宗耳。",
        "from": "X05n0232_005:0768c14_0",
        "context_with_next_sentence": true
    },
    {
        "source_sentence": "▲一理齊平故說生界佛界不增不減。",
        "from": "X05n0232_005:0769a01_0",
        "context_with_next_sentence": true
    },
    {
        "source_sentence": "一理齊平等者第五生佛不增不減別此但義異名乃不殊謂法性既同設一切眾生一時成佛生界不減佛界不增以生佛界即是法性不可以法性增法性喻如東方虗空是眾生西方虗空是佛不可以東方虗空添西方虗空令東減西增不增不減經大般若等經皆約一性平等而說。",
        "from": "X05n0232_005:0769a02_0",
        "context_with_next_sentence": true
    },
    {
        "source_sentence": "▲第一義空該通真妄真非俗外即俗而真故。",
        "from": "X05n0232_005:0769a08_0",
        "context_with_next_sentence": true
    },
    {
        "source_sentence": "第一義空下第六明二諦空有即離別中相即義也雖有不即不離對前成即故仁王二諦品云波斯匿王言第一義諦中有世諦不若言無者智不應二若言有者智不應一一二之義其事云何佛云汝今無聽我今無說無聽無說即為一義二義七佛偈云無相第一義無自無他作因緣本自有無自無他作法性本無性第一義空如諸有本有法三假集假有有無本自二譬如牛二角照解見無二二諦常不即於解常自一於諦常自二通達此無二真入第一義涅槃十三云文殊師利白佛言所說世諦第一義諦其義云何世尊第一義中有世諦不世諦之中有第一義不如其有者即是一諦如其無者將非如來虗妄說耶善男子世諦者即第一義諦世尊若爾則無二諦佛言有善方便隨順眾生說有二諦善男子若隨言說則有二種一者世法二出世法善男子如出世人之所知者名第一義諦世人知者名為世諦善男子五陰和合稱言某甲凡夫眾生隨其所稱是名世諦解陰無有某甲名字離陰亦無某甲名字出世之人如其性相而能知之名第一義諦以上二經對前二論二宗有殊前教則八諦區分初一唯世俗後一唯勝義中間六諦上下相望各通二義而皆約事令第八諦獨居事外今此二經仁王則雖有二諦知照無二涅槃則本唯一諦解惑分二斯則二而不二不二而二一二自正為真二諦故昔人云二諦並非雙恒乖未曾各即其義也生公云是非相待故有真俗名生一諦為真二言成權矣即涅槃經意也梁論亦云智障甚盲瞑為真俗別執然法相務欲分折法性務在融通各據一門勿生偏滯然疏云第一義空該通真妄者真妄俱空非獨真空妄有妄空真有也而言第一義空者非無物為空乃即妙有之空也真非俗外者明不異也影取俗非真外即俗而真者明相即也影取即真而俗而不云俗非真外即真而俗者一則影取如上所明二則以妄必是真亦有真非妄故如波即濕有濕非波即靜水故即佛已證故但言隨順觀察世諦即入第一義諦無有隨順觀察第一義却入世俗故故上涅槃中文殊雙徵如來但云世諦即第一義。",
        "from": "X05n0232_005:0769a09_0",
        "context_with_next_sentence": true
    },
    {
        "source_sentence": "▲雖空不斷雖有不常。",
        "from": "X05n0232_005:0769b24_0",
        "context_with_next_sentence": true
    },
    {
        "source_sentence": "言雖空不斷等者由上二諦既融令不斷常中道妙旨不唯約事此即中論及智論文且約空為真諦有為俗諦者空是即有之空故雖空不斷斯則即俗之真也不同始教如龜毛兔角方說名空雖有不常者有是即空之有故此有非常斯則即真之俗也若有定是有便墮常見故中論云定有則著常定無則著斷是故有智者不應著有無非斷非常即是中道若滅故不常續故不斷但俗中一義耳上則不壞有無而離有無有之與無非一非異故成中道若其一者有無之義俱壞若其異者便墮斷常何者若法定有有相則終無無相如說三世有者未來中有遷至現在轉入過去不捨本相是則為常又定有者應不從緣不從緣者墮無因常若法定無先有今無是則為斷若不融二諦明空有者決不能袪斷常之見。",
        "from": "X05n0232_005:0769c01_0",
        "context_with_next_sentence": true
    },
    {
        "source_sentence": "▲四相同時體性即滅。",
        "from": "X05n0232_005:0769c16_0",
        "context_with_next_sentence": true
    },
    {
        "source_sentence": "四相同時下第七四相一時前後別中一時義也以性滅為滅故得同時故楞伽云初生則有滅不為愚者說一切法無生我說剎那義淨名云汝今即時亦生亦老亦滅故又云過去已滅未來未至現在無住三世皆空故體性即滅乃會相歸性也故起信論云若得無念者則知心相生住異滅以無念等故而實無有始覺之異以四相俱時而有皆無自立本來平等同一覺故前教假立四相故一不同時此教以所相法體隨法性而融通故能相之相亦生滅而無礙。",
        "from": "X05n0232_005:0769c17_0",
        "context_with_next_sentence": true
    },
    {
        "source_sentence": "▲緣境斷惑不二而二有能所斷二而不二說為內證。",
        "from": "X05n0232_005:0770a03_0",
        "context_with_next_sentence": true
    },
    {
        "source_sentence": "▲照惑無本即是智體照體無自即是證如非智外如為智所證非如外智能證於如。",
        "from": "X05n0232_005:0770a05_0",
        "context_with_next_sentence": true
    },
    {
        "source_sentence": "緣境斷惑下第八能所斷證即離別中即義故十地經云非初非中後論云是斷結相此智盡漏為初智斷為中為後答云非初智斷亦非中後偈云非初非中後故若爾云何斷耶論云如燈焰非唯初中後前中後取故謂唯取一時則不能斷三時總取方說能斷假三時斷則無定性何者初若能斷不假中後後若能斷不假初中既假三時故知無性一一推徵三皆不斷是故經言非初非中後由三時無斷方能斷結是故論云前中後取故論主總取三時方顯三時無斷經論言反意乃相成經則約性論則約相性相無礙方能斷結大意如此而疏有二節初總明無斷之斷後別明內證之相今初文亦影略若約緣境應云不二而二有能所照二而不二即智證如今且約斷惑不二而二有能所斷者以能斷是智所斷是惑惑體智體無二體故故名不二故涅槃云明與無明其性無二愚者謂二智者了達知其無二無二之性即是實性不壞相故有能所斷即名為二二而不二說為內證者以能合所故惑即如故。",
        "from": "X05n0232_005:0770a07_0",
        "context_with_next_sentence": true
    },
    {
        "source_sentence": "●照惑無本下別明內證之相謂二智各有二能一能斷惑二能證理上說斷惑今明證理言照惑無本即是智體者尋此妄惑都無根本非內非外亦非中間三世推求都不可得從無住本顛倒妄生既以無住而為其本則無本矣無住之本即實相異名故此惑本便是智體智體惑體無二體也言照體無自即是證如者即此智體本唯無念不能自立因惑說智智不自名智無自性即是如體無心存智是曰證如若以智會如非證如矣非智外如為智所證下反成上義智即是如如即是智法界寂然曰如寂而常照曰智豈離寂外別有智耶上二句舉智收如智外更無如矣下二句舉如收智如外豈有智耶若智外有如智則收法不盡若如外有智如則不遍智中舉一全收不容相並此即迴向經文更有文云無有少法與法同住則顯法性無容並真二既不存一亦奚立如斯斷證唯實教宗不同前宗決有斷證。",
        "from": "X05n0232_005:0770b01_1",
        "context_with_next_sentence": true
    },
    {
        "source_sentence": "▲世出世智依如來藏始本不二則有為無為非一非異故佛化身即常即法不墮諸數況於報體即體之智非相所遷。",
        "from": "X05n0232_005:0770b19_0",
        "context_with_next_sentence": true
    },
    {
        "source_sentence": "世出世智下第九佛身無為有為別中無為義也文中先出所以若法相宗從生滅識生則是有為今依如來藏斯依常故能依亦常始謂始覺本謂本覺本覺理有眾許是常始覺修生義同無常今以始同本無復始本之異豈無常耶若是無常何得而言無有始本之異以一常一無常故今言不異明即是常言則有為無為非一非異者以約依生義同有為全同藏性故即無為本覺義同無為始覺即是有為今說始本明其不一始本無二明其非異故佛化身已下正顯無為化身最劣尚是常住報身更勝安得無常化身即常涅槃經文故彼經云吾今此身即是常身法身恐人謂言但是不斷之常非凝然常凝然常者即是法身今云即是常身法身明知化身即是法身凝然常也不墮諸數即淨名經弟子品云佛身無為不墮諸數以訶阿難謂佛化身有小疾故上舉二經明化身常下況報體安得不常言即體之智者若體外有智體常智無常即體之智體既四相不遷智亦無能遷矣智若可遷體亦可遷以相即故故涅槃第二云若善男子欲護正法勿說如來同於諸行不同諸行唯當自責我今愚癡未有智眼如來正法不可思議是故不應宣說如來定是有為定是無為若正見者應說如來定是無為何以故能令眾生生善法故生憐愍故如彼貧女在於恒河為愛念子而捨身命善男子護法菩薩亦應如是寧捨身命不說如來同於有為當言如來同於無為以說如來同無為故得阿耨多羅三藐三菩提如彼女人得生梵天何以故以護法故云何護法所謂說言如來同於無為善男子如是之人雖不求解脫解脫自至如彼貧女不求梵天梵天自至乃至云文殊師利外道邪見可說如來同於有為持戒比丘不應如是於如來所生有為想若言如來是有為者即是妄語當知是人死入地獄如人自處於己舍宅文殊師利如來真實是無為法不應復言是有為也如是等文諸經皆有涅槃中意初則為與無為二俱雙遣後於此二中寧說無為不應宣說是有為也今明三身既得相即為與無為本融如是解於如來是為真實觀佛餘義至下當明。",
        "from": "X05n0232_005:0770b22_0",
        "context_with_next_sentence": true
    },
    {
        "source_sentence": "▲如是類義亦有眾多次第對上如楞伽等經起信等論若會上二宗廣如別說。",
        "from": "X05n0232_005:0771a12_0",
        "context_with_next_sentence": true
    },
    {
        "source_sentence": "如是義類下結廣從略兼示法源令知有據。",
        "from": "X05n0232_005:0771a14_0",
        "context_with_next_sentence": true
    },
    {
        "source_sentence": "▲四頓教中總不說法相唯辨真性亦無八識差別之相一切所有唯是妄想一切法界唯是絕言五法與三自性俱空八識及二無我雙遣訶教勸離毀相泯心生心即妄不生即佛亦無佛無不佛無生無不生如淨名默住顯不二等是其意也。",
        "from": "X05n0232_005:0771a15_0",
        "context_with_next_sentence": true
    },
    {
        "source_sentence": "四頓教中總不說法相唯辨真性等者意云但諸經中一向辨真性處即屬頓教言亦無八識差別之相等者八識心王尚無差別況心所變豈當有耶心生則種種法生心滅則種種法滅故起信論云一切諸法唯依妄念而有差別若離妄念則無一切境界之相是故一切法從本已來離言說相離名字相離心緣相畢竟平等無有變異不可破壞唯是一心故名真如以一切言說假名無實但隨妄念不可得故故疏云一切所有唯是妄想言一切法界唯是絕言者又拂前真性辨離言真如故起信論次文即云言真如者亦無有相謂言說之極因言遣言此真如體無有可遣以一切法悉皆真故亦無可立以一切法皆同如故當知一切法不可說不可念故名為真如故疏云皆是絕言也言一切法界者界者性義以一切法性皆離言故亦通四種法界皆不可說故名無得物之功物無當名之實故理本無言故事理交徹不可作事理說故事事相即不可作一多等說故說名名不盡不可以一名詺故理圓言偏言不及故無有一法非實相故言五法至雙遣者皆如楞伽雖明五法名相妄想正智如如五皆空寂何者謂迷如以成名相妄想是生悟名相之本如妄便稱智則無名相妄想唯如智矣智因如立智體亦空如假智明本來常寂故並空矣況八識約事皆緣生性空因有我法說二無我我尚叵得無我寧存故中論云諸佛或說我或說於無我諸法實相中無我無非我故雙遣也言呵教者謂以心傳心不在文字故勸離者乃有二義一令離教成上呵教二令離法法雖無量不出色心離心心如離色色如故令皆離則契心體離念矣毀相約境凡所有相皆是虗妄故泯心約智了境相空假稱為智相既不有智豈有真心境兩忘則皆泯絕心無心相即是安心故說生心即妄不生即佛言生心者非但生於餘心縱生菩提涅槃觀心見性亦曰生心並為妄想念相都盡方曰不生寂照現前豈不名佛故達磨碑云心有也曠劫而滯凡夫心無也剎那而登正覺言心無者非了心空不生於了耳故下經云一切法無生一切法無滅若能如是解諸佛常現前言如是解者如不生解而無解相非謂空解於不生耳言亦無佛無不佛無生無不生者重拂前迹為迷眾生言即心即佛既無眾生何曾有佛故經云平等真法界無佛無眾生執佛言無佛非謂是無佛故云無不佛矣則遣之又遣之若少所得皆是妄想故佛藏經第一云舍利弗乃至於法少有所得者則與佛諍與佛諍者皆入邪道非我弟子又只詺無佛以為真佛故言無不佛耳故下經云性空即是佛不可得思量若有生心生心是妄故說不生佛尚不有何有無生作無生解還被無生之所纏縛故云無不生矣又一切法不生則般若生故云無不生矣則生與不生反覆相遣亦反覆相成唯忘言者可與道合虗懷者可與理通冥心者可與真一遣智者可與聖同故引淨名嘿住以顯不二是也然淨名第二入不二法門品前有三十二菩薩各說不二法門後問文殊言何等是入不二法門文殊師利曰如我意者於一切法無言無說無示無識離諸問答是為入不二法門於是文殊師利問維摩詰言我等各自說已仁者當說何等是入不二法門時維摩詰嘿然無言文殊師利歎曰善哉善哉乃至無有文字語言是為真入不二法門然此經意前後相成共顯深意若辨優劣或三重四重言三重者一諸菩薩以無二遣二則是以言顯法似有不二可說便是對二明不二非絕待也二文殊以言遣言明無不二可說今忘言會旨三維摩詰以無言顯理謂本自無言不須更遣故為三也而言四者文殊師利以言印彼又明言即無言非要離耳若欲合者然後三段反覆相成但為一義初文殊以言顯無言次淨名以無言印無言後文殊以言印無言三段二人共顯言絕之理故前三十二菩薩以無二遣二彼二大士以無言遣言則但有二節若更合者若無諸菩薩以言遣二空有絕言何由顯理是則前諸菩薩假言顯理後二大士以無言顯理言與無言雙亡皆真不二矣故雖三節一致無違今取最後故云如淨名嘿住也。",
        "from": "X05n0232_005:0771a20_0",
        "context_with_next_sentence": true
    },
    {
        "source_sentence": "▲五圓教中所說唯是無盡法界性海圓融緣起無礙相即相入如因陀羅網重重無際微細相容主伴無盡十十法門各攝法界義分齊中當具宣說。",
        "from": "X05n0232_005:0772a22_0",
        "context_with_next_sentence": true
    },
    {
        "source_sentence": "五圓教等者義廣理深非略可盡故彰其宏奧別立一門然在立教之終故須略舉言十十法門者一一法中多明十故十身十忍十眼十通十種玄門出十所以表義無盡彰異餘宗故文文之中多皆十句一一十句六相圓融方顯教圓廣如下辨。",
        "from": "X05n0232_005:0772b01_0",
        "context_with_next_sentence": true
    },
    {
        "source_sentence": "▲二依教開宗宗乃有十如經宗中辨。",
        "from": "X05n0232_005:0772b06_0",
        "context_with_next_sentence": true
    },
    {
        "source_sentence": "▲第四總相會通曲分為二先通會諸教後會化儀前後。",
        "from": "X05n0232_005:0772b07_0",
        "context_with_next_sentence": true
    },
    {
        "source_sentence": "第四總相會通中文多易了隨難則釋。",
        "from": "X05n0232_005:0772b09_0",
        "context_with_next_sentence": true
    },
    {
        "source_sentence": "▲今初諸德立教各自所據今雖立五亦會取諸說略有五重。",
        "from": "X05n0232_005:0772b10_0",
        "context_with_next_sentence": true
    },
    {
        "source_sentence": "▲一或總為一謂唯是如來一大善巧攝生方便一音所演則前之二師立一音者不失道理。",
        "from": "X05n0232_005:0772b12_0",
        "context_with_next_sentence": true
    },
    {
        "source_sentence": "▲二或開為二此更有三一對小顯大初是半字後四皆滿則無違二藏等言。",
        "from": "X05n0232_005:0772b14_0",
        "context_with_next_sentence": true
    },
    {
        "source_sentence": "▲二對權顯實則前二是三乘後三為一乘則不違法華四乘。",
        "from": "X05n0232_005:0772b16_0",
        "context_with_next_sentence": true
    },
    {
        "source_sentence": "▲三者三四二教雖則泯二異前而對三顯一曲巧順機後一直顯本法一向不共如智論說此同印公平道屈曲。",
        "from": "X05n0232_005:0772b18_0",
        "context_with_next_sentence": true
    },
    {
        "source_sentence": "言三者又三四二教雖則泯二異前者三即終教四即頓教此之二教俱明一乘故云泯二則異前始教存三乘也而言雖者雖明一乘由是對三顯故同前二教亦入屈曲之數則前四教皆屈曲收後之一教方是平道故順印公。",
        "from": "X05n0232_005:0772b21_0",
        "context_with_next_sentence": true
    },
    {
        "source_sentence": "▲三或分為三初一小乘次一三乘後三一乘或唯後一是不共一乘智論指此以為不共大品等經共二乘說故此三亦順四乘又梁論第八云如來成立正法有三種一立小乘二立三乘三立一乘第三最勝故名善成立此亦同妙智經真諦三藏部異執記第二卷中亦同此說。",
        "from": "X05n0232_005:0772c02_0",
        "context_with_next_sentence": true
    },
    {
        "source_sentence": "此三亦順四乘者初一小乘次一三乘此二皆是三乘教攝以初小乘即三乘中之小乘故後三是一乘故為四乘也又梁論下證成三一之義前會三乘一乘中已引及妙智部異執並如前引。",
        "from": "X05n0232_005:0772c08_0",
        "context_with_next_sentence": true
    },
    {
        "source_sentence": "▲四或分為四此亦二明一中間三教存三泯二別故開之為四一別教小乘如四阿含等二同教三乘如深密等三同教一乘如法華等四別教一乘如華嚴經。",
        "from": "X05n0232_005:0772c12_0",
        "context_with_next_sentence": true
    },
    {
        "source_sentence": "一中間三教存三泯二別者始終頓三名為中間以初有小乘後有圓教故曰中間而始教存三故別為一教終頓二教泯二是同故合為一教下列四中云三同教一乘即合終頓二教也。",
        "from": "X05n0232_005:0772c16_0",
        "context_with_next_sentence": true
    },
    {
        "source_sentence": "▲二約歷位無位開漸及頓故分為四總合二三以為漸教餘皆如名。",
        "from": "X05n0232_005:0772c20_0",
        "context_with_next_sentence": true
    },
    {
        "source_sentence": "二約歷位無位等者始終二教皆悉歷位頓教不歷故合始終以為漸教餘皆如名者一小乘教二漸教三頓教四圓教則漸是新加餘三如來名也。",
        "from": "X05n0232_005:0772c22_0",
        "context_with_next_sentence": true
    },
    {
        "source_sentence": "▲五或分為五如前所立以漸中有始終故。",
        "from": "X05n0232_005:0773a01_0",
        "context_with_next_sentence": true
    },
    {
        "source_sentence": "▲然取多分略指數經實非局判以一經中容多教故。",
        "from": "X05n0232_005:0773a02_0",
        "context_with_next_sentence": true
    },
    {
        "source_sentence": "然取多分下遮外難恐有難云既破昔人不許指於一經以為一教如何前立教中亦云如法華等故今通云從多分說所以略指實不局判一經以為一教故下出所以云以一經中容多教故上來開合遍故理無不盡依此亦可總判教言若唯為一難見淺深非判教也若欲判者當漸開之且分為二一方便教二真實教故法華云開方便門示真實相亦即半滿又方便即隨他意語真實即隨自意語又方便是三乘真實是一乘然諸經中對小顯大即以二乘為方便大乘為真實若對權顯實則以三乘為方便一乘為真實則於方便之中更分為二一小乘二大乘就真實中亦分為二一行布二圓融行布即始終之教圓融即是圓教又小乘居然易別大乘之中有多差別一直顯一乘如華嚴二開權顯實如法華三會權歸實如涅槃四斥權讚實如淨名思益五權實雙明如諸般若六帶權說實亦如般若七帶實明權亦如般若勝鬘小似法華央崛小似涅槃於上七中有似其類之經各以類攝若就大乘分宗亦可有四一法相差別宗多說相故二相想俱絕宗多約性故三性相無礙宗事理相即故四圓融具德宗以理融事故故如來聖教意趣無邊不可局執今且依古勢故如疏明耳。",
        "from": "X05n0232_005:0773a04_0",
        "context_with_next_sentence": true
    },
    {
        "source_sentence": "▲第二化儀前後者今辨如來一代時教略啟十門一本末差別門二依本啟末門三攝末歸本門四本末無礙門五隨機不定門六顯密同時門七一時頓演門八寂寞無言門九該通三際門十重重無盡門。",
        "from": "X05n0232_005:0773b03_0",
        "context_with_next_sentence": true
    },
    {
        "source_sentence": "▲初中本末同時始終一類各無異說。",
        "from": "X05n0232_005:0773b07_0",
        "context_with_next_sentence": true
    },
    {
        "source_sentence": "本末同時下本是一乘末即小乘三乘然非前後從初得道迄至涅槃此三類教同時並行故云本末同時言始終一類者若小始終俱小若三始終俱三若一則始終俱一故云始終一類各無異說。",
        "from": "X05n0232_005:0773b08_0",
        "context_with_next_sentence": true
    },
    {
        "source_sentence": "▲然有三位一若小乘中則初度陳如後度須跋中間亦唯說小益小如四阿含經及五部律二若約三乘則始終說三通益三機如密迹經等三若約一乘則始終唯為圓機說於圓極如華嚴經等其中不通小乘復攝九世該於前後更無異說。",
        "from": "X05n0232_005:0773b12_0",
        "context_with_next_sentence": true
    },
    {
        "source_sentence": "次然有三位下別出其相。",
        "from": "X05n0232_005:0773b17_0",
        "context_with_next_sentence": true
    },
    {
        "source_sentence": "▲然此三類依於此世根性定者常開如上一類之法故佛所演各通終始更無前後。",
        "from": "X05n0232_005:0773b18_0",
        "context_with_next_sentence": true
    },
    {
        "source_sentence": "然此三類下揀濫謂恐有執言小乘始終定者豈非定性聲聞故揀之云謂非一人多世同聞一類以容轉根器故非定性亦非通取不定性人要約一世一類定者。",
        "from": "X05n0232_005:0773b20_0",
        "context_with_next_sentence": true
    },
    {
        "source_sentence": "▲二依本起末門此有五類謂初為菩薩說大二為緣覺三為聲聞四為善根眾生五為邪定如出現品日照高山及三千初成喻中廣辨其相皆明先大後小。",
        "from": "X05n0232_005:0773b24_0",
        "context_with_next_sentence": true
    },
    {
        "source_sentence": "如出現品下文甚分明此應廣引。",
        "from": "X05n0232_005:0773c04_0",
        "context_with_next_sentence": true
    },
    {
        "source_sentence": "▲約法名從本起末以於一佛乘分別說三故十八本二皆大乘出故約機各是一類之機非約一機前後大小。",
        "from": "X05n0232_005:0773c05_0",
        "context_with_next_sentence": true
    },
    {
        "source_sentence": "約機等者揀濫也非是一人先大後小故若一人身則明先小後大乃攝末歸本門中有之故攝末歸本門中有二類人一者一人備歷小大如四大聲聞等二者先稟小人未必後時稟大以小性定故而聞後時說大故異前始終俱小後稟大人未必要從小來以有頓悟機故而知先來說小故非始終俱大。",
        "from": "X05n0232_005:0773c08_0",
        "context_with_next_sentence": true
    },
    {
        "source_sentence": "▲三攝末歸本門者依無量義初時說小次說中乘後時說大故法華亦云初轉四諦深密妙智雖後二時三一不同皆先小後大。",
        "from": "X05n0232_005:0773c15_0",
        "context_with_next_sentence": true
    },
    {
        "source_sentence": "法華亦云等者即第二經諸天說偈偈云昔於波羅奈轉四諦法輪分別說諸法五眾之生滅今復轉最妙無上大法輪此法甚深奧少有能信者等。",
        "from": "X05n0232_005:0773c18_0",
        "context_with_next_sentence": true
    },
    {
        "source_sentence": "▲四本末無礙門者謂初舉照山主之極說明非本無以垂末後顯歸大海之異流明非末無以歸本故本末交暎與奪相資方為攝生之善巧矣是故通論總有五位一根本一乘如華嚴經二密意小乘三密意大乘四顯了三乘上三如深密五破異一乘如法華。",
        "from": "X05n0232_005:0773c21_0",
        "context_with_next_sentence": true
    },
    {
        "source_sentence": "▲上之四門圓通無礙是則前後即無前後無前後之前後耳。",
        "from": "X05n0232_005:0774a03_0",
        "context_with_next_sentence": true
    },
    {
        "source_sentence": "上之四門者通結上也所以此中結者前之四門義已略周藏和尚立但有前四今疏順彼且將略畢故此結之下之六門復傍收異義以顯玄奧。",
        "from": "X05n0232_005:0774a05_0",
        "context_with_next_sentence": true
    },
    {
        "source_sentence": "▲五隨機不定門者此上四門初門明三類機始末常定次門明五類機異時常定第三門明一類機自淺之深第四門明二類機初機聞頓後機從淺至深更有一類不定之機或從小乘次入三乘後入一乘亦有從小直入一乘或多類機隨聞一句異解不同。",
        "from": "X05n0232_005:0774a08_0",
        "context_with_next_sentence": true
    },
    {
        "source_sentence": "更有一類機下上來條例前之四門生起第五明第五門非前四攝也。",
        "from": "X05n0232_005:0774a13_0",
        "context_with_next_sentence": true
    },
    {
        "source_sentence": "▲六顯密同時者若異聞互知是顯不定。",
        "from": "X05n0232_005:0774a15_0",
        "context_with_next_sentence": true
    },
    {
        "source_sentence": "六顯密同時者是天台八教中祕密不定之二教也。",
        "from": "X05n0232_005:0774a16_0",
        "context_with_next_sentence": true
    },
    {
        "source_sentence": "▲若互不相知即是祕密。",
        "from": "X05n0232_005:0774a18_0",
        "context_with_next_sentence": true
    },
    {
        "source_sentence": "▲祕密同時亦無前後。",
        "from": "X05n0232_005:0774a19_0",
        "context_with_next_sentence": true
    },
    {
        "source_sentence": "▲七上來諸門一時頓演。",
        "from": "X05n0232_005:0774a20_0",
        "context_with_next_sentence": true
    },
    {
        "source_sentence": "一時頓演者如來於一語言中演說無邊契經海無論大小三一顯密一剎那中皆具演耳。",
        "from": "X05n0232_005:0774a21_0",
        "context_with_next_sentence": true
    },
    {
        "source_sentence": "▲八從初得道乃至涅槃不說一句。",
        "from": "X05n0232_005:0774a23_0",
        "context_with_next_sentence": true
    },
    {
        "source_sentence": "八從初得道等者即寂寞無言門謂涅槃楞伽等經皆有此說涅槃二十六云若知如來常不說法是名具足多聞大般若四百二十五云我從成道已來不說一字汝亦不聞五百六十七云眾生各各謂佛獨為說法而佛本來無說無示淨名第一云其說法者無說無示其聽法者無聞無得佛藏經第一念佛品云佛告舍利弗不能通達一切法者皆為言說所覆是故如來知諸語言皆為是邪乃至少有語言不得真實上所引經但明不說未出不說所以若楞伽經兼出所以故第三云大慧復白佛言如世尊所說我從某夜得最正覺乃至某夜入般涅槃於其中間不說一字亦不已說當說不說是佛說大慧白佛言世尊如來應正等覺何由說言不說是佛說佛告大慧我因二法故作是說云何二法謂緣自得法及本住法是名二法因此二法故我作如是說云何緣自得法若彼如來所得我亦得之無增無減緣自得法究竟境界離言說妄想離文字二趣云何本住法謂古先聖道如金銀等性法界常住若如來出世若不出世法界常住如趣彼城道譬如士夫行曠野中見向古城平坦正道即隨入城受如意樂偈云我某夜得道至某夜涅槃於此二中間我都無所說緣自本住故我作如是說彼佛及於我悉無有差別有云佛無色聲總有五義一遮過顯德二真俗二諦三傳古非作四悲願所成五本質影像初者為遮過患故云不說非顯實德故說非無如十卷楞伽第八云如來不說墮文字法若人言如來說墮文字法者此即妄語佛性論第二云如來無有色聲麤相功德可得兜率偈云色身非是佛聲音亦復然亦不離色聲見佛神通力此上皆顯有過失之色聲則佛非有無過失之色聲則佛非無二真俗二諦者真諦離相故明無說俗諦隨機故非無說仁王觀空品云若有修習說聽即無聽無說如虗空法同法性一切法皆如也三傳古非作者謂佛所說但是傳述古佛之教非自製作般若論云須菩提言如來無所說此義云何無有一法唯獨如來說餘佛不說故四悲願所成者謂佛所有無盡三業應眾生者皆是曠劫悲願為因順眾生感非自所有故說佛果無有色聲然即以此為他為自故亦有說下文云如來不出世亦無有涅槃以本大願力顯現自在法亦此意也五本質影像者謂佛三業平等普應無彼差別影像色聲故說非有然即與彼差別聞見為增上緣因質有影故說非無下經云諸佛無有法佛於何有說但隨其自心謂說如是法由上五義會諸聖教說默無礙皆悉有理然上五義刊定記有而引文雜亂今上所引頗為改易所以疏不引者以不出楞伽二因故謂初一即緣自得法自所得法即是證道證法在己離過顯德次三即緣本住法本住即古先聖道二即所證三四即教道傳古非作即古先聖道悲願所成即兼因果耳其本質影像但通相說本質無者順自所證故影像有者順古聖人即體用故故云宗通自修行說通示未悟不出此二故略不明但引不說之文即知有不說之義耳小有異相故今敘之上雖說默之由皆兼有說之意故思益第三云如佛所說汝等集會當行二事若聖說法若聖默然何謂說法何謂默然答云若說法不違佛不違法不違僧是名說法若知法即是佛離相即是法無為即是僧是名聖默然又善男子因四念處而有所說名聖說法於一切法無所憶念名聖默然斯皆正說之時心契法理即不說耳明非緘口名不說耳餘門可知。",
        "from": "X05n0232_005:0774a24_0",
        "context_with_next_sentence": true
    },
    {
        "source_sentence": "▲九此上諸門盡通三際。",
        "from": "X05n0232_005:0775a14_0",
        "context_with_next_sentence": true
    },
    {
        "source_sentence": "▲十上之九門隨處隨時重重無盡皆無前後。",
        "from": "X05n0232_005:0775a15_0",
        "context_with_next_sentence": true
    },
    {
        "source_sentence": "▲後之二門正是華嚴境界融取前八亦不離華嚴之用。",
        "from": "X05n0232_005:0775a16_0",
        "context_with_next_sentence": true
    },
    {
        "source_sentence": "上來藏教所攝竟。",
        "from": "X05n0232_005:0775a18_0",
        "context_with_next_sentence": true
    },
    {
        "source_sentence": "大方廣佛華嚴經疏演義鈔卷第五",
        "from": "X05n0232_005:0775a20_0",
        "context_with_next_sentence": false
    }
]