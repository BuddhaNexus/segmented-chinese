[
    {
        "source_sentence": "偷迦遮復彌經晉名修行道地",
        "from": "T15n0606_001:0181c12_0",
        "context_with_next_sentence": true
    },
    {
        "source_sentence": "卷第一(并序)",
        "from": "T15n0606_001:0181c13_0",
        "context_with_next_sentence": true
    },
    {
        "source_sentence": "造立《修行道地經》者，天竺沙門，厥名眾護，出于中國聖興之域，幼學大業洪要之典，通盡法藏十二部經，三達之智靡不貫博，鈎玄致妙能體深奧，以大慈悲弘益眾生，助明大光照悟盲冥，敘尊甘露蕩蕩之訓，權現真人，其實菩薩也！",
        "from": "T15n0606_001:0181c15_0",
        "context_with_next_sentence": true
    },
    {
        "source_sentence": "愍念後賢庶幾道者，儻有力劣不能自前，故總眾經之大較，建易進之徑路，分別五陰成敗所趣，變起幾微生死之苦，勸迷勵惑，故作斯經。",
        "from": "T15n0606_001:0181c20_1",
        "context_with_next_sentence": true
    },
    {
        "source_sentence": "雖文約而義豐，採喻遠近，防制奸心，但以三昧禪數為務，解空歸無，眾想為宗，真可謂離患之至寂，無為之道哉！",
        "from": "T15n0606_001:0181c23_2",
        "context_with_next_sentence": true
    },
    {
        "source_sentence": "修行道地經卷第一",
        "from": "T15n0606_001:0182a02_0",
        "context_with_next_sentence": true
    },
    {
        "source_sentence": "西晉三藏竺法護譯",
        "from": "T15n0606_001:0182a04_0",
        "context_with_next_sentence": true
    },
    {
        "source_sentence": "集散品第一",
        "from": "T15n0606_001:0182a05_0",
        "context_with_next_sentence": true
    },
    {
        "source_sentence": "　厥元由顯興，　　灼灼踰日光，　德積甚巍巍，　　勝於帝王種。",
        "from": "T15n0606_001:0182a06_0",
        "context_with_next_sentence": true
    },
    {
        "source_sentence": "　諸天及神仙，　　專精暴露成，　多學博眾義，　　咸皆禮最安。",
        "from": "T15n0606_001:0182a08_0",
        "context_with_next_sentence": true
    },
    {
        "source_sentence": "　天人龍鬼神，　　在世而精進，　奉迎於世尊，　　三界無等倫。",
        "from": "T15n0606_001:0182a10_0",
        "context_with_next_sentence": true
    },
    {
        "source_sentence": "　濟以無比慧，　　生死懼了除，　佛正法眾僧，　　是三德無踰。",
        "from": "T15n0606_001:0182a12_0",
        "context_with_next_sentence": true
    },
    {
        "source_sentence": "　當觀此道眼，　　諦說平等法，　意採宣尊教，　　猶如出甘露。",
        "from": "T15n0606_001:0182a14_0",
        "context_with_next_sentence": true
    },
    {
        "source_sentence": "　或有專修行，　　觀察於世俗，　眾閙若干種，　　生死之不安。",
        "from": "T15n0606_001:0182a16_0",
        "context_with_next_sentence": true
    },
    {
        "source_sentence": "　沈溺于世根，　　猶朽車沒泥，　不能自拔濟，　　當從經典要。",
        "from": "T15n0606_001:0182a18_0",
        "context_with_next_sentence": true
    },
    {
        "source_sentence": "　亦如採諸花，　　愍世是故演，　專聽修行經，　　除有令至無。",
        "from": "T15n0606_001:0182a20_0",
        "context_with_next_sentence": true
    },
    {
        "source_sentence": "於是當講修行道經。",
        "from": "T15n0606_001:0182a22_0",
        "context_with_next_sentence": true
    },
    {
        "source_sentence": "生死老病憂結啼哭，諸不可意眾惱集會，專修行者在家出學，欲令究竟清淨之法，志不轉還遂至甘露，眾患為絕。",
        "from": "T15n0606_001:0182a22_1",
        "context_with_next_sentence": true
    },
    {
        "source_sentence": "其無救護無所依仰，唯當棄捨一切諸求，是故修行欲離惱者，常當精進奉行此經。",
        "from": "T15n0606_001:0182a25_2",
        "context_with_next_sentence": true
    },
    {
        "source_sentence": "即說頌曰：　墮生老死而憂惱，　　身心所興有眾苦，　欲得濟度不復還，　　學修行道莫有厭。",
        "from": "T15n0606_001:0182a26_3",
        "context_with_next_sentence": true
    },
    {
        "source_sentence": "何謂無行？",
        "from": "T15n0606_001:0182b01_0",
        "context_with_next_sentence": true
    },
    {
        "source_sentence": "何謂為行？",
        "from": "T15n0606_001:0182b01_1",
        "context_with_next_sentence": true
    },
    {
        "source_sentence": "云何修行？",
        "from": "T15n0606_001:0182b01_2",
        "context_with_next_sentence": true
    },
    {
        "source_sentence": "云何修行道？",
        "from": "T15n0606_001:0182b01_3",
        "context_with_next_sentence": true
    },
    {
        "source_sentence": "其無行者，謂念淫怒欲害親屬，諸天國土弊友毀戒，習惡麁言聽于不善，不好學問自輕自慢，興有著想起邪計常，貪樂有身所居之處，習近女色放逸懈怠，而著情欲不離怒癡，多緣眾求人捨遠避，縱恣自是放心睡疑，失于精進常懷恐怖，根門不定追逐眾事，多於言語無有節度，思樂長路反論邪說，樂說戾事順逐非法，遠于道義是謂無行；此於無為而不可行。",
        "from": "T15n0606_001:0182b02_0",
        "context_with_next_sentence": true
    },
    {
        "source_sentence": "於是頌曰：　瞋恚貪欲念害命，　　常有樂身不淨想，　邪智反順若干瑕，　　佛說是輩不可行。",
        "from": "T15n0606_001:0182b10_1",
        "context_with_next_sentence": true
    },
    {
        "source_sentence": "何謂可行？",
        "from": "T15n0606_001:0182b13_0",
        "context_with_next_sentence": true
    },
    {
        "source_sentence": "不起瞋恚不念加害，親近善友奉戒清淨，言輒以道受教學問，不自輕慢念計無常，苦空非身處於可居，不習女色除其放逸，常志精進滅於塵勞，少食知節救攝身行，宿夜覺悟斂心不忘，無有狐疑不懷恐怖，寂定根門無有眾緣，所說輒正平等解脫，樂于閑居所觀如諦，所未獲法當以懷來，諸可逮法堅持不忘，歡心採取法化之要，於諸衣食而知止足，志存經道而無厭極，習計非常，不樂世間穢食諸想也。",
        "from": "T15n0606_001:0182b13_1",
        "context_with_next_sentence": true
    },
    {
        "source_sentence": "無為之道所為寂然，如是輩法近於無為，是謂可行。",
        "from": "T15n0606_001:0182b22_2",
        "context_with_next_sentence": true
    },
    {
        "source_sentence": "行在何許？",
        "from": "T15n0606_001:0182b23_3",
        "context_with_next_sentence": true
    },
    {
        "source_sentence": "謂之泥洹。",
        "from": "T15n0606_001:0182b23_4",
        "context_with_next_sentence": true
    },
    {
        "source_sentence": "於是頌曰：　戒淨志樂無我想，　　唯聽經義隨善友，　所見審諦如教行，　　佛說此則無為道。",
        "from": "T15n0606_001:0182b24_5",
        "context_with_next_sentence": true
    },
    {
        "source_sentence": "　諸可所趣眾法念，　　定若干意無苦厭，　是為講說德所聚，　　攝定諸根是謂行。",
        "from": "T15n0606_001:0182b27_0",
        "context_with_next_sentence": true
    },
    {
        "source_sentence": "何謂修行？",
        "from": "T15n0606_001:0182b29_0",
        "context_with_next_sentence": true
    },
    {
        "source_sentence": "云何為行？",
        "from": "T15n0606_001:0182b29_1",
        "context_with_next_sentence": true
    },
    {
        "source_sentence": "謂能順行，修習遵奉，是為修行；其修及習，是謂為行。",
        "from": "T15n0606_001:0182b29_2",
        "context_with_next_sentence": true
    },
    {
        "source_sentence": "何謂修行道？",
        "from": "T15n0606_001:0182c01_3",
        "context_with_next_sentence": true
    },
    {
        "source_sentence": "專精寂道是為修行道。",
        "from": "T15n0606_001:0182c02_0",
        "context_with_next_sentence": true
    },
    {
        "source_sentence": "其彼修行而有三品：一曰凡夫，二曰學向道，三無所學也。",
        "from": "T15n0606_001:0182c02_1",
        "context_with_next_sentence": true
    },
    {
        "source_sentence": "所謂凡夫修行，新學舊學未成，為此輩說修行道經；其不學者，以為通達，何所復論。",
        "from": "T15n0606_001:0182c03_2",
        "context_with_next_sentence": true
    },
    {
        "source_sentence": "彼所以謂，修行道地經寂然而觀。",
        "from": "T15n0606_001:0182c05_3",
        "context_with_next_sentence": true
    },
    {
        "source_sentence": "云何寂觀？",
        "from": "T15n0606_001:0182c06_4",
        "context_with_next_sentence": true
    },
    {
        "source_sentence": "趣於沙門四德之果。",
        "from": "T15n0606_001:0182c06_5",
        "context_with_next_sentence": true
    },
    {
        "source_sentence": "云何四德？",
        "from": "T15n0606_001:0182c07_6",
        "context_with_next_sentence": true
    },
    {
        "source_sentence": "謂為有餘泥洹之界。",
        "from": "T15n0606_001:0182c07_7",
        "context_with_next_sentence": true
    },
    {
        "source_sentence": "云何有餘？",
        "from": "T15n0606_001:0182c08_0",
        "context_with_next_sentence": true
    },
    {
        "source_sentence": "謂其當至無為之界。",
        "from": "T15n0606_001:0182c08_1",
        "context_with_next_sentence": true
    },
    {
        "source_sentence": "云何當至無為之界？",
        "from": "T15n0606_001:0182c08_2",
        "context_with_next_sentence": true
    },
    {
        "source_sentence": "謂眾苦本一切除盡。",
        "from": "T15n0606_001:0182c09_3",
        "context_with_next_sentence": true
    },
    {
        "source_sentence": "是故行者欲捨一切劇苦之惱，常當專精不興異行，不傷教禁修建寂觀；假使行者毀戒傷教，不至寂觀，唐捐功夫。",
        "from": "T15n0606_001:0182c09_4",
        "context_with_next_sentence": true
    },
    {
        "source_sentence": "譬如有人鑽木求火，數數休息而不專一，終不致之，既不獲火唐勞其功；其懈怠心欲求無為，譬猶亦然。",
        "from": "T15n0606_001:0182c12_5",
        "context_with_next_sentence": true
    },
    {
        "source_sentence": "於是頌曰：　常得寂然行於定，　　當捨憍慢及輕戲，　以奉修行莫毀失，　　譬如冥夜開目行。",
        "from": "T15n0606_001:0182c14_6",
        "context_with_next_sentence": true
    },
    {
        "source_sentence": "　如是行者見所趣，　　智慧若斯精進前，　奉于正化未曾懈，　　乃致靜漠無為道。",
        "from": "T15n0606_001:0182c17_0",
        "context_with_next_sentence": true
    },
    {
        "source_sentence": "　徹覩眾玄微妙事，　　觀採大德所說教，　此經洪訓名寂觀，　　吾鈔眾經以演說。",
        "from": "T15n0606_001:0182c19_0",
        "context_with_next_sentence": true
    },
    {
        "source_sentence": "修行道地經五陰本品第二",
        "from": "T15n0606_001:0182c21_0",
        "context_with_next_sentence": true
    },
    {
        "source_sentence": "　從若干經採明要，　　立不老死甘露言，　耳所聽聞明者行，　　清淨之慧除垢冥。",
        "from": "T15n0606_001:0182c22_0",
        "context_with_next_sentence": true
    },
    {
        "source_sentence": "　入於寂然若日光，　　譬如月行照眾星，　已獲度世當受教，　　是盛無量如秋月。",
        "from": "T15n0606_001:0182c24_0",
        "context_with_next_sentence": true
    },
    {
        "source_sentence": "　恭奉羅漢而稽首，　　能仁如空頭面禮，　歸命巍巍獲甘露，　　除世根芽種種欲。",
        "from": "T15n0606_001:0182c26_0",
        "context_with_next_sentence": true
    },
    {
        "source_sentence": "　生若干種之果實，　　欣樂憂慼為諸枝，　佛解五陰而本無，　　當觀眾經從其原。",
        "from": "T15n0606_001:0182c28_0",
        "context_with_next_sentence": true
    },
    {
        "source_sentence": "修行道者，當復觀身五陰之本。",
        "from": "T15n0606_001:0183a01_0",
        "context_with_next_sentence": true
    },
    {
        "source_sentence": "色、痛、想、行、識，是謂五陰也。",
        "from": "T15n0606_001:0183a01_1",
        "context_with_next_sentence": true
    },
    {
        "source_sentence": "譬如有城若干家居，東西南北合乃為城。",
        "from": "T15n0606_001:0183a02_2",
        "context_with_next_sentence": true
    },
    {
        "source_sentence": "色亦如是，亦不一色為色陰也；痛、想、行、識亦復如此。",
        "from": "T15n0606_001:0183a03_3",
        "context_with_next_sentence": true
    },
    {
        "source_sentence": "非但一識名為識陰，彼有十入，或色觀法，是為色陰也。",
        "from": "T15n0606_001:0183a04_4",
        "context_with_next_sentence": true
    },
    {
        "source_sentence": "八百痛樂名之痛陰，想、行、識陰各有八百，乃名為陰。",
        "from": "T15n0606_001:0183a05_5",
        "context_with_next_sentence": true
    },
    {
        "source_sentence": "解五陰本亦當如斯。",
        "from": "T15n0606_001:0183a06_6",
        "context_with_next_sentence": true
    },
    {
        "source_sentence": "於是頌曰：　色痛想行識，　　五陰之所起，　譬如有大城，　　若干家名色。",
        "from": "T15n0606_001:0183a07_7",
        "context_with_next_sentence": true
    },
    {
        "source_sentence": "　非一色為色，　　凡有十色入，　痛樂有八百，　　想行識亦爾。",
        "from": "T15n0606_001:0183a10_0",
        "context_with_next_sentence": true
    },
    {
        "source_sentence": "　慧人解此法，　　若干乃名陰，　分別知非一，　　行者之所念。",
        "from": "T15n0606_001:0183a12_0",
        "context_with_next_sentence": true
    },
    {
        "source_sentence": "修行道地經五陰相品第三",
        "from": "T15n0606_001:0183a14_0",
        "context_with_next_sentence": true
    },
    {
        "source_sentence": "　合集眾事而相連，　　用離慧言捨佛教，　習於愚癡不了了，　　譬如有樹多枝葉，　其五觚生而分布，　　無巧便種亦如是，　當了五陰為若斯，　　黠人解慧明知此。",
        "from": "T15n0606_001:0183a15_0",
        "context_with_next_sentence": true
    },
    {
        "source_sentence": "　所以生長有姓地，　　所講法言如蜜塗，　比丘譬蜂採華味，　　猶若蓮華之開剖。",
        "from": "T15n0606_001:0183a19_0",
        "context_with_next_sentence": true
    },
    {
        "source_sentence": "　其慧覺了勝日出，　　佛復超越勝蓮花，　佛之清潔無所著，　　是故稽首歸命尊。",
        "from": "T15n0606_001:0183a21_0",
        "context_with_next_sentence": true
    },
    {
        "source_sentence": "　其相淡然達無礙，　　寂寞無想而得定，　未曾有退還墮落，　　而以救濟至無為。",
        "from": "T15n0606_001:0183a23_0",
        "context_with_next_sentence": true
    },
    {
        "source_sentence": "　秉意將導而示現，　　教訓群萌如己行，　以愍傷吾是故說，　　乃為當來眾生類。",
        "from": "T15n0606_001:0183a25_0",
        "context_with_next_sentence": true
    },
    {
        "source_sentence": "其修行者當解五陰相。",
        "from": "T15n0606_001:0183a27_0",
        "context_with_next_sentence": true
    },
    {
        "source_sentence": "云何各知五陰之相？",
        "from": "T15n0606_001:0183a27_1",
        "context_with_next_sentence": true
    },
    {
        "source_sentence": "有光明為色，有像相亦復為色，手所獲持亦名為色，若示他人亦復是色也。",
        "from": "T15n0606_001:0183a28_0",
        "context_with_next_sentence": true
    },
    {
        "source_sentence": "習樂為痛，不樂、不苦亦復是痛，是為痛想也。",
        "from": "T15n0606_001:0183a29_1",
        "context_with_next_sentence": true
    },
    {
        "source_sentence": "識相為想，若男、若女及餘眾物，是曰思想。",
        "from": "T15n0606_001:0183a30_2",
        "context_with_next_sentence": true
    },
    {
        "source_sentence": "有所造作名之為行，若作善行、若作惡行，亦不善惡，是謂為行。",
        "from": "T15n0606_001:0183b01_3",
        "context_with_next_sentence": true
    },
    {
        "source_sentence": "曉想為識，善、不善、亦非有善亦非不善，曉是為識。",
        "from": "T15n0606_001:0183b03_4",
        "context_with_next_sentence": true
    },
    {
        "source_sentence": "如是各了五陰之相。",
        "from": "T15n0606_001:0183b04_5",
        "context_with_next_sentence": true
    },
    {
        "source_sentence": "於是頌曰：　色者不安多瑕穢，　　佛說經教實如應，　如其所言隨順行，　　分別五陰若干相。",
        "from": "T15n0606_001:0183b04_6",
        "context_with_next_sentence": true
    },
    {
        "source_sentence": "修行道地經分別五陰品第四",
        "from": "T15n0606_001:0183b07_0",
        "context_with_next_sentence": true
    },
    {
        "source_sentence": "　而以甘露滅盛火，　　消除五陰諸苦本，　其慧光明喻日光，　　三界普奉吾亦歸。",
        "from": "T15n0606_001:0183b08_0",
        "context_with_next_sentence": true
    },
    {
        "source_sentence": "　佛能仁尊深慧力，　　解了清淨之智黠，　順其所知而現義，　　採佛法教隨應說。",
        "from": "T15n0606_001:0183b10_0",
        "context_with_next_sentence": true
    },
    {
        "source_sentence": "　當分別解聽其講，　　今者導彼順定意，　別了五陰本所興，　　博引眾義善思之。",
        "from": "T15n0606_001:0183b12_0",
        "context_with_next_sentence": true
    },
    {
        "source_sentence": "其修行者當分別了五陰行本。",
        "from": "T15n0606_001:0183b14_0",
        "context_with_next_sentence": true
    },
    {
        "source_sentence": "何謂曉了五陰之本？",
        "from": "T15n0606_001:0183b14_1",
        "context_with_next_sentence": true
    },
    {
        "source_sentence": "譬如四衢墮貫真珠，有人見之，意中欣然欲往斂取。",
        "from": "T15n0606_001:0183b15_2",
        "context_with_next_sentence": true
    },
    {
        "source_sentence": "其人目見真珠之貫謂應色陰，愛樂可意是謂痛陰，初始見之識是貫珠名為想陰，其人生意欲取貫珠是為行陰，分別貫珠是為識陰，如是五陰。",
        "from": "T15n0606_001:0183b16_3",
        "context_with_next_sentence": true
    },
    {
        "source_sentence": "如是五陰，如一貫珠一時俱行，造若干行，若從心出，如一貫珠同時俱興，退從五陰。",
        "from": "T15n0606_001:0183b19_4",
        "context_with_next_sentence": true
    },
    {
        "source_sentence": "一切諸人亦復如是，目所見色五陰皆從，如是耳聲、鼻香、舌味、身更、心法，心中四陰為無色陰。",
        "from": "T15n0606_001:0183b21_5",
        "context_with_next_sentence": true
    },
    {
        "source_sentence": "如是為別五陰之本。",
        "from": "T15n0606_001:0183b23_6",
        "context_with_next_sentence": true
    },
    {
        "source_sentence": "於是頌曰：　無極之德分別說，　　如其所講經中義，　貪欲者迷不受教，　　吾今順法承其講。",
        "from": "T15n0606_001:0183b24_7",
        "context_with_next_sentence": true
    },
    {
        "source_sentence": "修行道地經五陰成敗品第五",
        "from": "T15n0606_001:0183b27_0",
        "context_with_next_sentence": true
    },
    {
        "source_sentence": "　明智之無世尊要，　　調順無低獲其際，　已超境界無邊岸，　　稽首世尊稱無量。",
        "from": "T15n0606_001:0183b28_0",
        "context_with_next_sentence": true
    },
    {
        "source_sentence": "　所講猶日明，　　照弟子若茲，　了知于塵勞，　　除畏如萎華。",
        "from": "T15n0606_001:0183b30_0",
        "context_with_next_sentence": true
    },
    {
        "source_sentence": "　其覩諸起滅，　　了五陰成敗，　願稽首彼佛，　　聽我說尊言。",
        "from": "T15n0606_001:0183c02_0",
        "context_with_next_sentence": true
    },
    {
        "source_sentence": "修行道者當知五陰成敗之變。",
        "from": "T15n0606_001:0183c04_0",
        "context_with_next_sentence": true
    },
    {
        "source_sentence": "何謂當知五陰成敗？",
        "from": "T15n0606_001:0183c04_1",
        "context_with_next_sentence": true
    },
    {
        "source_sentence": "譬若如人命欲終時，逼壽盡故，其人身中四百四病前後稍至，便值多夢而覩瑞怪，而懷驚恐；夢見蜜蜂、烏鵲、鵰鷲住其頂上，覩眾住堂在上娛樂，身所著衣青、黃、白、黑，騎亂[馬*毛]馬而復嗚呼；夢枕大狗，又枕獼猴，在土上臥；夢與死人、屠魁、除溷者共一器食，同乘遊觀；或以麻油及脂醍醐自澆其身，又服食之，數數如是；見蛇纏身，倒掣入水；或自覩身歡喜踊躍，拍髀戲笑；或自覩之華飾墮灰，以灰坌身復取食之；或見蟻子，身越其上；或見嚼鹽，狗犬、獼猴，所見追逐各還嚙之；或見娶婦，又祠家神，見屋崩壞，諸神寺破；夢見耕犁，犁墮鬚髮；或時牙齒而自墮地，又著伍白衣；或見己身倮跣而行，麻油塗身，宛轉土中；夢服皮草弊壞之衣；夢見他人乘朽敗車，到其門戶欲迎之去；或見眾花甲煎諸香，親屬取之以嚴其身，先祖為現顏色青黑，呼前捉抴，數作此夢；遊丘塜間拾取華瓔，及見赤蓮華落在頸，墮大河中為水所漂；夢倒墮水五湖九江，不得其底；或見其身入諸叢林，無有華果，而為荊棘鉤壞軀體，以諸瓦石鎮其身上；或見枯樹都無枝葉，夢緣其上而獨戲樂，在於廟壇而自搏舞；或見叢樹，獨樂其中欣欣大笑，折取枯枝束負持行；或入冥室，不知戶出；又上山嶽巖穴之中，不知出處；復見山崩，鎮己身上，悲哭號呼；或見群象忽然來至，躡蹈其身；夢見土塵坌其身首，或著弊衣行於曠野；夢見乘虎而暴奔走，或乘驢狗而南遊行；入於塜間收炭爪髮，自見其身戴於枯華，引入大山，閻王見問。",
        "from": "T15n0606_001:0183c05_2",
        "context_with_next_sentence": true
    },
    {
        "source_sentence": "於是頌曰：　處世多安樂，　　命對至乃怖，　為疾所中傷，　　逼困不自在。",
        "from": "T15n0606_001:0184a07_3",
        "context_with_next_sentence": true
    },
    {
        "source_sentence": "　心熱憂惱至，　　見夢懷恐懼，　猶惡人見逐，　　憂畏亦如是。",
        "from": "T15n0606_001:0184a11_0",
        "context_with_next_sentence": true
    },
    {
        "source_sentence": "其人心覺已，心懷恐怖身體戰慄，計命欲盡，審爾不疑：「今吾所夢自昔未有。」",
        "from": "T15n0606_001:0184a13_0",
        "context_with_next_sentence": true
    },
    {
        "source_sentence": "以意懅故，衣毛為竪，病遂困篤震動不安，譬如猛象、群眾普至踏蹈芭蕉，病轉著床其譬如是；窮迫無計便求歸醫，昆弟、族親見困如此，遣人呼醫，所可遣人；體多垢穢，衣被弊壞，或手爪長戴裂繖蓋，其足履決木跂屣破，乘朽壞車，顏色正黑兩眼復青，而數以手摩抆鬚髮；所可駕牛，或青或黑，又有正白。",
        "from": "T15n0606_001:0184a14_1",
        "context_with_next_sentence": true
    },
    {
        "source_sentence": "急急呼醫捉來上車。",
        "from": "T15n0606_001:0184a21_2",
        "context_with_next_sentence": true
    },
    {
        "source_sentence": "於是頌曰：　人行遊觀時，　　唯樂無益事，　放恣於所欲，　　未曾念於醫。",
        "from": "T15n0606_001:0184a22_3",
        "context_with_next_sentence": true
    },
    {
        "source_sentence": "　體適有疾病，　　困篤著床席，　然後乃請醫，　　欲令療其疾。",
        "from": "T15n0606_001:0184a25_0",
        "context_with_next_sentence": true
    },
    {
        "source_sentence": "於時其醫以意察之，病者必死。",
        "from": "T15n0606_001:0184a27_0",
        "context_with_next_sentence": true
    },
    {
        "source_sentence": "所以者何？",
        "from": "T15n0606_001:0184a27_1",
        "context_with_next_sentence": true
    },
    {
        "source_sentence": "見此怪應，視來呼人服色、語言、持壞繖蓋、鬚爪毛亂，又其日惡，若四日、六日、十二日、十四日，以此日來者皆為不祥，醫即不喜，以觝星宿，失於良時，神仙先聖所禁之日。",
        "from": "T15n0606_001:0184a28_0",
        "context_with_next_sentence": true
    },
    {
        "source_sentence": "醫心念言：「雖值此怪星宿吉凶，或可治療。",
        "from": "T15n0606_001:0184b02_1",
        "context_with_next_sentence": true
    },
    {
        "source_sentence": "所以者何？",
        "from": "T15n0606_001:0184b03_2",
        "context_with_next_sentence": true
    },
    {
        "source_sentence": "雖有病者方便消息，本命未盡想當除愈，若對至者不能令差。",
        "from": "T15n0606_001:0184b03_3",
        "context_with_next_sentence": true
    },
    {
        "source_sentence": "以是言之，不必在善日星宿吉凶，是故慧人，不從曆日而求良時。",
        "from": "T15n0606_001:0184b05_4",
        "context_with_next_sentence": true
    },
    {
        "source_sentence": "神仙常言：『當求方便。』",
        "from": "T15n0606_001:0184b06_5",
        "context_with_next_sentence": true
    },
    {
        "source_sentence": "或風寒病，命未盡者，儻有橫死，是者可治。",
        "from": "T15n0606_001:0184b07_6",
        "context_with_next_sentence": true
    },
    {
        "source_sentence": "設命應盡，無如之何；雖爾，往而治之，猶勝不行。」",
        "from": "T15n0606_001:0184b08_7",
        "context_with_next_sentence": true
    },
    {
        "source_sentence": "醫念此已，即起欲去。",
        "from": "T15n0606_001:0184b09_8",
        "context_with_next_sentence": true
    },
    {
        "source_sentence": "於是頌曰：　譬如有二人，　　俱發行入海，　或有到彼岸，　　或而中斷絕。",
        "from": "T15n0606_001:0184b09_9",
        "context_with_next_sentence": true
    },
    {
        "source_sentence": "　墮于疾病海，　　其譬亦如是，　儻時從病差，　　而有更死者。",
        "from": "T15n0606_001:0184b12_0",
        "context_with_next_sentence": true
    },
    {
        "source_sentence": "於是其醫，已到病家，則有惡怪，便聞凶聲，亡失、焚燒、破壞、斷截、剝撥、掣出、恐殺、曳去、發行、拘閉，當以占之，不可復療，以為死已。",
        "from": "T15n0606_001:0184b14_0",
        "context_with_next_sentence": true
    },
    {
        "source_sentence": "南方狐鳴，或聞烏梟聲，或見小兒以土相坌，而復裸立相挽頭髮，破甖瓶盆及諸器物；見此變已，前省病人，困劣著床。",
        "from": "T15n0606_001:0184b16_1",
        "context_with_next_sentence": true
    },
    {
        "source_sentence": "於是頌曰：　醫則占視病者相，　　驚怖惶惶而不安，　或坐或起復著床，　　煩懣熱極如燒皮。",
        "from": "T15n0606_001:0184b19_2",
        "context_with_next_sentence": true
    },
    {
        "source_sentence": "醫覩如是，便心念言：「如吾觀歷諸經本末，是則死應：面色惶懅，眼睫為亂，身體萎黃，口中涎出，目冥昧昧，鼻孔騫黃，顏彩失色，不聞聲香，脣斷舌乾，其貌如地，百脈正青，毛髮皆竪，捉髮搯鼻，都無所覺，喘息不均，或遲或疾。」",
        "from": "T15n0606_001:0184b22_0",
        "context_with_next_sentence": true
    },
    {
        "source_sentence": "於是頌曰：　面色則為變，　　毛髮而正竪，　直視如所思，　　舌強怪已現；　病人有是應，　　餘命少少耳，　疾火之所圍，　　如焚燒草木。",
        "from": "T15n0606_001:0184b27_1",
        "context_with_next_sentence": true
    },
    {
        "source_sentence": "復有異經，說人終時，諸怪之變：設有洗沐，若復不浴；設燒好香、木櫁、栴檀、根香、花香，此諸雜香，其香實好，病者聞之，如燒死人骨、髮、毛、爪、皮膚、脂、髓、糞除之臭也，又如梟、鷲、狐狸、狗、鼠、蛇、虺之臭也。",
        "from": "T15n0606_001:0184c03_0",
        "context_with_next_sentence": true
    },
    {
        "source_sentence": "病者聲變，言如破瓦，狀如咽塞，其音或如鶴、鴈、孔雀、牛、馬、虎、狼、雷、鼓之聲；其人志性，變改不常，或現端政，其身柔軟，或復麁堅，身體數變，或輕、或重而失所願。",
        "from": "T15n0606_001:0184c07_1",
        "context_with_next_sentence": true
    },
    {
        "source_sentence": "此諸變怪，命應盡者，各值數事，不悉具有。",
        "from": "T15n0606_001:0184c11_0",
        "context_with_next_sentence": true
    },
    {
        "source_sentence": "於是頌曰：　覩見若干變，　　眾惱趣逼身，　志懷於恐怖，　　遭厄為若斯。",
        "from": "T15n0606_001:0184c11_1",
        "context_with_next_sentence": true
    },
    {
        "source_sentence": "　人性敗如此，　　身變不一種，　猶如竹葦實，　　自生自然壞。",
        "from": "T15n0606_001:0184c15_0",
        "context_with_next_sentence": true
    },
    {
        "source_sentence": "今我所學，如所聞知，人臨死時，所現變怪：口不知味，耳不聞音，筋脈縮急，喘息不定；體痛呻吟，血氣微細，身轉羸瘦，其筋現麁；或身卒肥，血脈隆起，頰車垂下，其頭戰掉，視之可憎，舉動舒緩；其眼童子，甚黑於常，眼目不視，便利不通，諸節欲解，諸根不定；眼口中盡青，氣結連喘。",
        "from": "T15n0606_001:0184c17_0",
        "context_with_next_sentence": true
    },
    {
        "source_sentence": "諸所怪變，各現如此。",
        "from": "T15n0606_001:0184c23_1",
        "context_with_next_sentence": true
    },
    {
        "source_sentence": "於是頌曰：　其病惱無數，　　血脈精氣竭，　如水嚙樹根，　　當愍如拔裁。",
        "from": "T15n0606_001:0184c23_2",
        "context_with_next_sentence": true
    },
    {
        "source_sentence": "於時醫心念言：「有如此病，必死不疑。」",
        "from": "T15n0606_001:0184c26_0",
        "context_with_next_sentence": true
    },
    {
        "source_sentence": "古昔良醫，造結經文，名曰：於彼除恐、長耳灰掌、養言長育、急教多髯、天又長蓋、大首退轉、燋悴大白、最尊路面、調牛、岐伯、醫徊、扁鵲，如是等輩，悉療身病。",
        "from": "T15n0606_001:0184c26_1",
        "context_with_next_sentence": true
    },
    {
        "source_sentence": "於是頌曰：　於彼之等類，　　尊法梵志仙，　正救所有果，　　及餘王良醫。",
        "from": "T15n0606_001:0185a04_2",
        "context_with_next_sentence": true
    },
    {
        "source_sentence": "　此為主成敗，　　博知能度厄，　愍以經救命，　　猶如梵造法。",
        "from": "T15n0606_001:0185a07_0",
        "context_with_next_sentence": true
    },
    {
        "source_sentence": "復有其醫，主治耳目，名曰：眼眴動搖、和鬪鈴鳴、月氏英子、篋藏善覺、調牛目金、禿梟力氏、雷鳴，是上醫名，主治耳目。",
        "from": "T15n0606_001:0185a09_0",
        "context_with_next_sentence": true
    },
    {
        "source_sentence": "於是頌曰：　眼眴醫之等，　　造合藥分明，　除疾之瑕冥，　　如日滅諸冥。",
        "from": "T15n0606_001:0185a11_1",
        "context_with_next_sentence": true
    },
    {
        "source_sentence": "復有瘡醫，治療諸瘡，名曰：法財稚弟、端政辭約、黃金言談，是為瘡醫等。",
        "from": "T15n0606_001:0185a14_0",
        "context_with_next_sentence": true
    },
    {
        "source_sentence": "於是頌曰：　其有能療治，　　百種之瘡痍，　能除眾厄疾，　　如以脚平地。",
        "from": "T15n0606_001:0185a15_1",
        "context_with_next_sentence": true
    },
    {
        "source_sentence": "　法財所以出，　　於世造經書，　正為治瘡病，　　令眾離患難。",
        "from": "T15n0606_001:0185a18_0",
        "context_with_next_sentence": true
    },
    {
        "source_sentence": "復有小兒醫，其名曰：尊迦葉耆域、奉慢速疾，是等皆治小兒之病。",
        "from": "T15n0606_001:0185a20_0",
        "context_with_next_sentence": true
    },
    {
        "source_sentence": "於是頌曰：　譬如有蒼頭，　　捐務除貢高，　故生於世俗，　　愍傷治小兒。",
        "from": "T15n0606_001:0185a21_1",
        "context_with_next_sentence": true
    },
    {
        "source_sentence": "　此尊迦葉等，　　行仁以正法，　哀念童幼故，　　則作於醫經。",
        "from": "T15n0606_001:0185a24_0",
        "context_with_next_sentence": true
    },
    {
        "source_sentence": "復有鬼神醫，名曰：戴華、不事火，是等辟除鬼神來嬈人者。",
        "from": "T15n0606_001:0185a26_0",
        "context_with_next_sentence": true
    },
    {
        "source_sentence": "於是頌曰：　諸宿轉周行，　　人生猶亦然，　主有所恐怖，　　而多有危害。",
        "from": "T15n0606_001:0185a27_1",
        "context_with_next_sentence": true
    },
    {
        "source_sentence": "　造立是經者，　　悉為解其患，　如佛以正法，　　除愚令見明。",
        "from": "T15n0606_001:0185b01_0",
        "context_with_next_sentence": true
    },
    {
        "source_sentence": "正使合會此上諸醫，及幻蠱道并巫呪說，不能使差，令不終亡。",
        "from": "T15n0606_001:0185b03_0",
        "context_with_next_sentence": true
    },
    {
        "source_sentence": "於是頌曰：　造作罪塵勞，　　勤苦懷眾惱，　病痛亂其志，　　多垢命日促。",
        "from": "T15n0606_001:0185b04_1",
        "context_with_next_sentence": true
    },
    {
        "source_sentence": "　為病所漂沒，　　死證見便怖，　天帝諸神等，　　不救安況吾。",
        "from": "T15n0606_001:0185b07_0",
        "context_with_next_sentence": true
    },
    {
        "source_sentence": "醫心念言：「曼命未斷，當避退矣！」",
        "from": "T15n0606_001:0185b09_0",
        "context_with_next_sentence": true
    },
    {
        "source_sentence": "便語眾人：「今此病者，設有所索飯食美味，恣意與之，勿得逆也！",
        "from": "T15n0606_001:0185b09_1",
        "context_with_next_sentence": true
    },
    {
        "source_sentence": "吾有急事而相捨去，事了當還。」",
        "from": "T15n0606_001:0185b11_2",
        "context_with_next_sentence": true
    },
    {
        "source_sentence": "故興此緣，便捨退去。",
        "from": "T15n0606_001:0185b11_3",
        "context_with_next_sentence": true
    },
    {
        "source_sentence": "於是頌曰：　命欲向斷時，　　得病甚困極，　與塵勞俱合，　　罪至不自覺。",
        "from": "T15n0606_001:0185b12_4",
        "context_with_next_sentence": true
    },
    {
        "source_sentence": "　怪變自然起，　　得對陰熱極，　正使執金剛，　　不能濟其命。",
        "from": "T15n0606_001:0185b15_0",
        "context_with_next_sentence": true
    },
    {
        "source_sentence": "是時病家大小男女，聞醫所說，便棄湯藥及諸呪術，家室、眷屬、宗黨、比隣、親厚、知識，悉來聚會，圍遶病者，悲哀啼哭，觀念病困。",
        "from": "T15n0606_001:0185b17_0",
        "context_with_next_sentence": true
    },
    {
        "source_sentence": "譬如屠家群中捕猪，牽欲殺之，餘猪悉聚驚怖，側耳聽聲，惶懅愕視；譬如猛虎群中搏牛，餘牛見之，驚怖而走，或入山巖，或投深谷，又入樹間，跳騰哮吼；譬如魚師持網捕魚，餘魚見之，怖散沈竄石岸草底；又如蒼鷹臨其眾鳥，有所爴取，餘鳥見之各散飛去。",
        "from": "T15n0606_001:0185b19_1",
        "context_with_next_sentence": true
    },
    {
        "source_sentence": "其人如是，無常對至，其身壞散，家室、親屬念當別離，悲哀若斯。",
        "from": "T15n0606_001:0185b25_2",
        "context_with_next_sentence": true
    },
    {
        "source_sentence": "命臨欲斷，閻王使者自然來至，其到見縛鐵箭所射，上生死船罪所牽引，即欲發去。",
        "from": "T15n0606_001:0185b27_3",
        "context_with_next_sentence": true
    },
    {
        "source_sentence": "家室繞之，放髮悲慟，塵坌其面目，哀泣歎息，涕淚流面，皆言：「痛哉！",
        "from": "T15n0606_001:0185b29_0",
        "context_with_next_sentence": true
    },
    {
        "source_sentence": "奈何相捨？」",
        "from": "T15n0606_001:0185c01_1",
        "context_with_next_sentence": true
    },
    {
        "source_sentence": "椎胸欝[悍干+月]，稱歎病者若干德行，心懷懊惱。",
        "from": "T15n0606_001:0185c01_2",
        "context_with_next_sentence": true
    },
    {
        "source_sentence": "於是頌曰：　人其疾苦困，　　身冷消離熱，　室家悉聚會，　　舉聲而悲哀。",
        "from": "T15n0606_001:0185c02_3",
        "context_with_next_sentence": true
    },
    {
        "source_sentence": "　造業更苦樂，　　如蜂採華味，　心遂受憂慼，　　并惱一宗門。",
        "from": "T15n0606_001:0185c05_0",
        "context_with_next_sentence": true
    },
    {
        "source_sentence": "其人疾病如是身中刀風起，令病者骨節解。",
        "from": "T15n0606_001:0185c07_0",
        "context_with_next_sentence": true
    },
    {
        "source_sentence": "有風名科，斷諸節解；有風名震，令筋脈緩；有風名破骨，消病人髓；有風名減，變其面色，眼、耳、鼻、口、咽喉皆青，出入諸孔斷絕破壞，[利禾+皮]剝其身；復有一風名曰止脇，令其身內及膝、肩、脇、背、脊、腹、齊、大小之腸、肝、肺、心、脾并餘諸藏，皆令斷絕；有風名旋，令其肪血及大小便、生藏熟藏，所食不通，寒熱悉乾；有風名節間，令諸支節，或縮或伸，而舉手足欲捉虛空，坐起煩憒，有時笑戲，又復大息，其聲懇惻，節節以斷，筋脈則緩，髓腦為消，目不見色，耳不聞聲，鼻不別香，口不知味，身冷氣絕，無所復識，心下尚煖，魂神續在，挺直如木，不能動搖。",
        "from": "T15n0606_001:0185c08_0",
        "context_with_next_sentence": true
    },
    {
        "source_sentence": "於是頌曰：　其刀風起時，　　身動多不安，　眾緣普皆至，　　悉不自覺知。",
        "from": "T15n0606_001:0185c20_1",
        "context_with_next_sentence": true
    },
    {
        "source_sentence": "　身遭若干惱，　　命乃為窮盡，　譬如弓弩弦，　　緩急不可用。",
        "from": "T15n0606_001:0185c23_0",
        "context_with_next_sentence": true
    },
    {
        "source_sentence": "爾時彼人其心周匝所有四大，皆為衰落，微命雖在如燈欲滅。",
        "from": "T15n0606_001:0186a01_0",
        "context_with_next_sentence": true
    },
    {
        "source_sentence": "此人心中有身意根，其生存時所為善惡，即心念本殃福吉凶，今世、後世所可作為，心悉自知，奉行善者面色和解，其行惡者顏貌不悅。",
        "from": "T15n0606_001:0186a02_1",
        "context_with_next_sentence": true
    },
    {
        "source_sentence": "其人心喜，面色則好，當知所歸，必至善道；其面色惡，心念不善，則趣惡道。",
        "from": "T15n0606_001:0186a05_2",
        "context_with_next_sentence": true
    },
    {
        "source_sentence": "如有老人而照淨鏡，皆自見形，頭白、面皺、齒落、瘡痍、塵垢、黑醜、皮緩、脊僂、年老戰[病丙+又](音又)；設見如是，還自羞鄙，閉目放鏡；吾已去少！",
        "from": "T15n0606_001:0186a07_3",
        "context_with_next_sentence": true
    },
    {
        "source_sentence": "衰老將至，心懷愁憂，已離安隱，至於窮極。",
        "from": "T15n0606_001:0186a10_4",
        "context_with_next_sentence": true
    },
    {
        "source_sentence": "素行惡者，臨壽終時，所見惡變，愁慘恐怖，深自剋責：「吾歸惡道，定無有疑。」",
        "from": "T15n0606_001:0186a11_5",
        "context_with_next_sentence": true
    },
    {
        "source_sentence": "亦如老人照鏡，見身知為衰至。",
        "from": "T15n0606_001:0186a12_6",
        "context_with_next_sentence": true
    },
    {
        "source_sentence": "於是頌曰：　金寶等所作，　　巧拙成不同，　設有行惡者，　　沈沒於深淵。",
        "from": "T15n0606_001:0186a13_7",
        "context_with_next_sentence": true
    },
    {
        "source_sentence": "　已沒雖更生，　　顧視無所依，　如為水所漂，　　臨死亦若斯。",
        "from": "T15n0606_001:0186a16_0",
        "context_with_next_sentence": true
    },
    {
        "source_sentence": "其有行善，為有三輩，攝身、口、意，淨修眾德，以法為財，臨壽終時，心懷喜踊：「吾定上天。」",
        "from": "T15n0606_001:0186a18_0",
        "context_with_next_sentence": true
    },
    {
        "source_sentence": "譬如賈客遠行治生，得度厄道多獲財利，還歸到家心悅無量；又如田家犁不失時，風雨復節多收五穀，藏著篅中意甚歡喜；如困病得愈得畢償債，中心踊躍亦復如是。",
        "from": "T15n0606_001:0186a19_1",
        "context_with_next_sentence": true
    },
    {
        "source_sentence": "猶蜂採花以用作蜜，積德亦爾，其意大悅：「我定上天！」",
        "from": "T15n0606_001:0186a23_2",
        "context_with_next_sentence": true
    },
    {
        "source_sentence": "於是頌曰：　其有學正士，　　積累行真法，　以度於眾患，　　自致得明道。",
        "from": "T15n0606_001:0186a25_0",
        "context_with_next_sentence": true
    },
    {
        "source_sentence": "　譬如閑居者，　　高山望其下，　彼人命盡時，　　見善道若斯。",
        "from": "T15n0606_001:0186a28_0",
        "context_with_next_sentence": true
    },
    {
        "source_sentence": "爾時其人命已盡者，身根識滅，便受中止；譬若如稱，隨其輕重或上或下，善惡如是。",
        "from": "T15n0606_001:0186a30_0",
        "context_with_next_sentence": true
    },
    {
        "source_sentence": "神離人身住於中止，五陰悉具無所乏少。",
        "from": "T15n0606_001:0186b01_1",
        "context_with_next_sentence": true
    },
    {
        "source_sentence": "死時五陰不到中止，中止五陰亦不離本也；譬以印章以用印泥，印不著泥亦不離之；如種五穀苗生莖實，非是本種亦不離本；如是人死精神魂魄，不齊五陰亦不離本也。",
        "from": "T15n0606_001:0186b02_2",
        "context_with_next_sentence": true
    },
    {
        "source_sentence": "隨本所種各得果報，其作德者住善中止，履行惡者在罪中止，唯有道眼乃見之耳。",
        "from": "T15n0606_001:0186b06_3",
        "context_with_next_sentence": true
    },
    {
        "source_sentence": "處於中止而有三食：一曰觸軟，二曰心食，三曰意識。",
        "from": "T15n0606_001:0186b08_4",
        "context_with_next_sentence": true
    },
    {
        "source_sentence": "在中止者，或住一日極久七日，至父母會隨其本行，或趣三塗、人間、天上。",
        "from": "T15n0606_001:0186b09_5",
        "context_with_next_sentence": true
    },
    {
        "source_sentence": "行惡多者，在中止中，見大火起，圍遶其身，猶如野火焚燒草木，塵雨其形，見烏、鵰、鷲、惡人之類，爪齒皆長面目醜陋，衣服弊壞頭上火然，各執兵仗為所撾棒，矛刺刀斫心懷恐懼；欲求救護遙見叢樹，走往趣之，爾時即失，中止五陰。",
        "from": "T15n0606_001:0186b11_6",
        "context_with_next_sentence": true
    },
    {
        "source_sentence": "入刀劍樹泥犁之中，墮地獄者，神見若此。",
        "from": "T15n0606_001:0186b16_7",
        "context_with_next_sentence": true
    },
    {
        "source_sentence": "於是頌曰：　迷惑如醉象，　　違失聖法教，　染濁如潦水，　　心憒亂若斯；　常捐於正道，　　放心入邪徑，　此人遭眾苦，　　命終墮地獄。",
        "from": "T15n0606_001:0186b17_8",
        "context_with_next_sentence": true
    },
    {
        "source_sentence": "行小惡者，見火煙塵繞滿其身，及為師子、虎、狼、蛇虺、群象所逐，又見故渠、泉源、深水、崩山、大澗，心懷怖懅，赴趣其中，爾時即失，中止五陰。",
        "from": "T15n0606_001:0186b22_0",
        "context_with_next_sentence": true
    },
    {
        "source_sentence": "墮畜生處，見是變者，知受獸身。",
        "from": "T15n0606_001:0186b25_1",
        "context_with_next_sentence": true
    },
    {
        "source_sentence": "於是頌曰：　習癡捨慧便，　　或醉墮冥道，　惡口常麁言，　　喜行撾捶人，　又為犯罪殃，　　樂為不善事，　如是無慈者，　　生於畜獸中。",
        "from": "T15n0606_001:0186b25_2",
        "context_with_next_sentence": true
    },
    {
        "source_sentence": "罪若微者，周匝四面有熱風起，身體欝蒸自然飢渴，遙見人來皆持刀杖、矛戟、弓箭而圍遶之，望見大城意欲入中；適發此心，即失中止所受五陰。",
        "from": "T15n0606_001:0186c01_0",
        "context_with_next_sentence": true
    },
    {
        "source_sentence": "生於薜荔，其見如是變，當知墮餓鬼中。",
        "from": "T15n0606_001:0186c04_1",
        "context_with_next_sentence": true
    },
    {
        "source_sentence": "於是頌曰：　剛弊喜譖人，　　遠戒不順法，　犯禁穢濁事，　　貪[彌/食]而獨食；　墮於膿血處，　　飢餓煩惱極，　當知此輩人，　　定入為餓鬼。",
        "from": "T15n0606_001:0186c05_2",
        "context_with_next_sentence": true
    },
    {
        "source_sentence": "清修德善，涼風四來其風甚香，若干種熏雨其身上，諸妓樂音相和而鳴，瞻視園觀、樹木、花果，而悉茂盛；發意欲往，即時便失，中止五陰，精神自然上忉利天。",
        "from": "T15n0606_001:0186c10_0",
        "context_with_next_sentence": true
    },
    {
        "source_sentence": "於是頌曰：　習法歸聖道，　　種福業生天，　妓樂以自娛，　　遊諸花樹間，　美豓玉女眾，　　端正光從容，　常觀心欣悅，　　居止太山頂。",
        "from": "T15n0606_001:0186c13_1",
        "context_with_next_sentence": true
    },
    {
        "source_sentence": "行不淳一，或善或惡，當至人道。",
        "from": "T15n0606_001:0186c18_0",
        "context_with_next_sentence": true
    },
    {
        "source_sentence": "父母合會，精不失時，子應來生。",
        "from": "T15n0606_001:0186c18_1",
        "context_with_next_sentence": true
    },
    {
        "source_sentence": "父母德想而俱同時等，其母胎通無所拘礙，心懷喜躍而無邪念，則為柔軟而不[怡台+龍]悷，無有疾疹堪任受子；不為輕慢亦無反行，順其正法不受濁污，即捐一切瑕穢之塵。",
        "from": "T15n0606_001:0186c19_2",
        "context_with_next_sentence": true
    },
    {
        "source_sentence": "其精不清亦不為濁，中適不強，亦不腐敗，亦不赤黑，不為風寒眾毒雜錯，與小便別，應來生者，精神便趣。",
        "from": "T15n0606_001:0186c23_3",
        "context_with_next_sentence": true
    },
    {
        "source_sentence": "心自念言：「設是男子不與女人共俱合者，吾欲與通。」",
        "from": "T15n0606_001:0187a01_4",
        "context_with_next_sentence": true
    },
    {
        "source_sentence": "起瞋怒心恚彼男子，志懷恭敬念於女人，瞋喜俱作，便排男子欲向女人；父時精下，其神忻歡，謂是吾許。",
        "from": "T15n0606_001:0187a02_5",
        "context_with_next_sentence": true
    },
    {
        "source_sentence": "爾時即失中止五陰，便入胞胎。",
        "from": "T15n0606_001:0187a05_6",
        "context_with_next_sentence": true
    },
    {
        "source_sentence": "父母精合，既在胞胎倍用踊躍，非是中止五陰，亦不離之。",
        "from": "T15n0606_001:0187a05_7",
        "context_with_next_sentence": true
    },
    {
        "source_sentence": "入於胞胎是為色陰，歡喜之時為痛樂陰，念於精時是為想陰，因本罪福緣得入胎，是為行陰，神處胞中則應識陰，如是和合名曰五陰。",
        "from": "T15n0606_001:0187a07_8",
        "context_with_next_sentence": true
    },
    {
        "source_sentence": "尋在胎時，即得二根，意根、身根也。",
        "from": "T15n0606_001:0187a10_9",
        "context_with_next_sentence": true
    },
    {
        "source_sentence": "七日住中，而不增減；又二七日，其胎稍轉，譬如薄酪；至三七日，似如生酪；又四七日，精凝如熟酪；至五七日，胎精遂變，猶如生酥；又六七日，變如息肉；至七七日，轉如段肉；又八七日，其堅如坏；至九七日，變為五皰，兩肘、兩髀及其頸項，而從中出也；又十七日，復有五皰，手腕、脚腕及生其頭；十一七日，續生二十四皰，手指、足指、眼、耳、鼻、口，此從中出；十二七日，是諸胞相，轉成就；十三七日，則現腹相；十四七日，生肝、肺、心及其脾、腎；十五七日，則生大腸；十六七日，即有小腸；十七七日，則有胃處；十八七日，生藏、熟藏起此二處；十九七日生髀及[跳兆+專]、腸、骸、手掌、足趺、臂節、筋連；二十七日，生陰、臍、乳、頤、項、形相。",
        "from": "T15n0606_001:0187a11_10",
        "context_with_next_sentence": true
    },
    {
        "source_sentence": "二十一七日，體骨各分，隨其所應，兩骨在頭，三十二骨著口，七骨著項，兩骨著髀，兩骨著肘，四骨著臂，十二骨著胸，十八骨著背，兩骨著臗，四骨著膝，四十骨著足，微骨百八與體肉合，其十八骨著在兩脇，二骨著肩，如是身骨，凡有三百而相連結，其骨柔軟如初生瓠；二十二七日，其骨稍堅，如未熟瓠；二十三七日，其骨轉堅，譬如胡桃，此三百骨，各相連綴，足骨著足、膝骨著膝、踝骨著踝、髀骨著髀、臗骨著臗、脊骨著脊、胸骨著胸、脇骨著脇、脣骨著脣，項、頤、臂、腕、手、足諸骨轉相連著，如是聚骨猶若幻化，又如合車骨為垣牆，筋束、血流、皮肉塗裹，薄膚覆之，因本罪福，果獲致此，無有思想依其心元，隨風所由牽引舉動。",
        "from": "T15n0606_001:0187a24_11",
        "context_with_next_sentence": true
    },
    {
        "source_sentence": "於是頌曰：　其五骨積聚，　　隨心輕放恣，　在身現掣頓，　　猶如牽拽蛇；　前世所造行，　　善惡所興法，　譬如人行路，　　或平或荊棘。",
        "from": "T15n0606_001:0187b09_12",
        "context_with_next_sentence": true
    },
    {
        "source_sentence": "二十四七日，生七百筋，連著其身；二十五七日，生七千脈，尚未具成；二十六七日，諸脈悉徹，具足成就，如蓮華根孔；二十七七日，三百六十三筋皆成；二十八七日，其肌始生；二十九七日，肌肉稍厚；三十七日，纔有皮、有像；三十一七日，皮轉厚堅；三十二七日，皮革轉成；三十三七日，耳、鼻、脣、指、諸膝節成；三十四七日，生九十九萬毛孔，髮孔猶尚未成；三十五七日，毛孔具足；三十六七日，爪甲成。",
        "from": "T15n0606_001:0187b14_0",
        "context_with_next_sentence": true
    },
    {
        "source_sentence": "三十七七日，其母腹中，若干風起，有風開兒耳、目、鼻、口；或有風起，染其髮毛，或端正，或醜陋；又有風起，成體顏色，或白、赤、黑，有好、有醜皆由宿行；在此七日中，生風寒熱，大小便通。",
        "from": "T15n0606_001:0187b22_1",
        "context_with_next_sentence": true
    },
    {
        "source_sentence": "於是頌曰：　是身筋纏裹，　　諸血脈所成，　不淨盛腐積，　　水洗諸漏孔；　虛覆心使然，　　巧偽而合成，　機關如木人，　　求之甚難得。",
        "from": "T15n0606_001:0187b26_2",
        "context_with_next_sentence": true
    },
    {
        "source_sentence": "三十八七日，在母腹中，隨其本行，自然風起。",
        "from": "T15n0606_001:0187c02_0",
        "context_with_next_sentence": true
    },
    {
        "source_sentence": "宿行善者便有香風，可其身意柔軟無瑕，正其骨節令其端正，莫不愛敬也；本行惡者則起臭風，令身不安不可心意，吹其骨節令僂邪曲，使不端正又不能男，人所不喜也；是為三十八七日。",
        "from": "T15n0606_001:0187c03_0",
        "context_with_next_sentence": true
    },
    {
        "source_sentence": "九月不滿四日，其兒身體、骨節，則成為人。",
        "from": "T15n0606_001:0187c07_1",
        "context_with_next_sentence": true
    },
    {
        "source_sentence": "於是頌曰：　人在身九月，　　則具諸體脈，　骨節皆成就，　　滿足無所乏。",
        "from": "T15n0606_001:0187c08_2",
        "context_with_next_sentence": true
    },
    {
        "source_sentence": "　腹中漸自辦，　　稍稍而成長，　期至悉具足，　　如月十五日。",
        "from": "T15n0606_001:0187c11_0",
        "context_with_next_sentence": true
    },
    {
        "source_sentence": "其小兒體而有二分：一分從父，一分從母。",
        "from": "T15n0606_001:0187c13_0",
        "context_with_next_sentence": true
    },
    {
        "source_sentence": "身諸髮、毛、頰、眼、舌、喉、心、肝、脾、腎、腸、血，軟者從母也；爪、齒、骨、節、髓、腦、筋、脈，堅者從父也。",
        "from": "T15n0606_001:0187c13_1",
        "context_with_next_sentence": true
    },
    {
        "source_sentence": "於是頌曰：　人體相連綴，　　皆由父母生，　若干之節解，　　因緣化成立。",
        "from": "T15n0606_001:0187c15_2",
        "context_with_next_sentence": true
    },
    {
        "source_sentence": "　依而致顏色，　　悉當為衰耗，　眾材合起車，　　計體猶亦然。",
        "from": "T15n0606_001:0187c18_0",
        "context_with_next_sentence": true
    },
    {
        "source_sentence": "　作前有二事，　　立身譬若斯，　因從父母報，　　然後乃得生。",
        "from": "T15n0606_001:0187c20_0",
        "context_with_next_sentence": true
    },
    {
        "source_sentence": "其小兒在母腹中，處生藏之下、熟藏之上，男兒背外而面向內，在左脇也；女子背母而面向外，處在右脇也。",
        "from": "T15n0606_001:0187c22_0",
        "context_with_next_sentence": true
    },
    {
        "source_sentence": "苦痛臭處污露不淨，一切骨節縮不得伸，捐在革囊腹網纏裹，藏血塗染所處逼迮，依因屎尿瑕穢若斯。",
        "from": "T15n0606_001:0187c24_1",
        "context_with_next_sentence": true
    },
    {
        "source_sentence": "其於九月此餘四日，宿有善行，初日、後日發心念言：「吾在園觀亦在天上。」",
        "from": "T15n0606_001:0187c26_2",
        "context_with_next_sentence": true
    },
    {
        "source_sentence": "其行惡者謂：「在泥犁世間之獄。」",
        "from": "T15n0606_001:0188a02_3",
        "context_with_next_sentence": true
    },
    {
        "source_sentence": "至三日中，即愁不樂，到四日時，母腹風起，或上或下，轉其兒身，而令倒懸，頭向產門。",
        "from": "T15n0606_001:0188a03_4",
        "context_with_next_sentence": true
    },
    {
        "source_sentence": "其有德者，時心念言：「我投浴池，水中遊戲，如墮高床華香之處也！」",
        "from": "T15n0606_001:0188a05_5",
        "context_with_next_sentence": true
    },
    {
        "source_sentence": "其無福者，自發念言：「吾從山墮，投於樹岸、溝坑、溷中，或如地獄、羅網、蕀上、曠野、石澗、劍戟之中！」",
        "from": "T15n0606_001:0188a06_6",
        "context_with_next_sentence": true
    },
    {
        "source_sentence": "愁憂不樂。",
        "from": "T15n0606_001:0188a08_7",
        "context_with_next_sentence": true
    },
    {
        "source_sentence": "善惡之報，不同若此。",
        "from": "T15n0606_001:0188a08_8",
        "context_with_next_sentence": true
    },
    {
        "source_sentence": "於是頌曰：　如投燒熱火，　　亂煙來圍繞，　放逸果所致，　　處形若沸湯。",
        "from": "T15n0606_001:0188a09_9",
        "context_with_next_sentence": true
    },
    {
        "source_sentence": "　苦樂之所由，　　皆因罪福成，　在在生所作，　　受身各如是。",
        "from": "T15n0606_001:0188a12_0",
        "context_with_next_sentence": true
    },
    {
        "source_sentence": "其小兒身既當向產，又墮地時外風所吹，女人手觸煖水洗之，逼迫毒痛猶如瘡病也。",
        "from": "T15n0606_001:0188a14_0",
        "context_with_next_sentence": true
    },
    {
        "source_sentence": "以是苦惱恐畏死亡，便有癡惑是故迷憒，不識本來去至何所也。",
        "from": "T15n0606_001:0188a16_1",
        "context_with_next_sentence": true
    },
    {
        "source_sentence": "適生在地，血纏臭處，鬼魅來繞，姦邪所中，飛屍所觸，蠱道、癲鬼，各伺犯之。",
        "from": "T15n0606_001:0188a17_2",
        "context_with_next_sentence": true
    },
    {
        "source_sentence": "如四交道墮一叚肉，烏鵄、雕狼各來諍之，諸邪魅鬼欲得兒便，周匝圍遶亦復如是。",
        "from": "T15n0606_001:0188a19_3",
        "context_with_next_sentence": true
    },
    {
        "source_sentence": "宿行善者邪不得便，設宿行惡眾邪即著。",
        "from": "T15n0606_001:0188a21_4",
        "context_with_next_sentence": true
    },
    {
        "source_sentence": "兒初生時因母乳活，稍稍長大因食得立。",
        "from": "T15n0606_001:0188a22_5",
        "context_with_next_sentence": true
    },
    {
        "source_sentence": "於是頌曰：　在於胞胎時，　　遭若干苦惱，　既生得為人，　　其痛有百千。",
        "from": "T15n0606_001:0188a23_6",
        "context_with_next_sentence": true
    },
    {
        "source_sentence": "　諸根已成就，　　因出危脆身，　有生必老死，　　是為最不真。",
        "from": "T15n0606_001:0188a26_0",
        "context_with_next_sentence": true
    },
    {
        "source_sentence": "兒已長大揣哺養身，適得穀氣其體即時，生八十種蟲。",
        "from": "T15n0606_001:0188a28_0",
        "context_with_next_sentence": true
    },
    {
        "source_sentence": "兩種在髮根：一名舌舐，二名重舐。",
        "from": "T15n0606_001:0188a29_1",
        "context_with_next_sentence": true
    },
    {
        "source_sentence": "三種在頭，名曰：堅固、傷損、毀害。",
        "from": "T15n0606_001:0188b01_2",
        "context_with_next_sentence": true
    },
    {
        "source_sentence": "一種在腦，兩種在腦表：一名[虫*哲]咮，二名耗擾，三名憒亂。",
        "from": "T15n0606_001:0188b01_3",
        "context_with_next_sentence": true
    },
    {
        "source_sentence": "兩種在額：一名卑下，二名朽腐。",
        "from": "T15n0606_001:0188b03_0",
        "context_with_next_sentence": true
    },
    {
        "source_sentence": "兩種在眼：一名舌舐，二名重舐。",
        "from": "T15n0606_001:0188b03_1",
        "context_with_next_sentence": true
    },
    {
        "source_sentence": "兩種在耳：一名識味，二名現味英。",
        "from": "T15n0606_001:0188b04_2",
        "context_with_next_sentence": true
    },
    {
        "source_sentence": "兩種在耳根：一名曰赤，二名復赤。",
        "from": "T15n0606_001:0188b05_3",
        "context_with_next_sentence": true
    },
    {
        "source_sentence": "兩種在鼻：一名曰肥，二名復肥。",
        "from": "T15n0606_001:0188b06_0",
        "context_with_next_sentence": true
    },
    {
        "source_sentence": "兩種在口中：一名曰搖，二名動搖。",
        "from": "T15n0606_001:0188b06_1",
        "context_with_next_sentence": true
    },
    {
        "source_sentence": "兩種在齒中：一名惡弊，二名凶暴。",
        "from": "T15n0606_001:0188b07_2",
        "context_with_next_sentence": true
    },
    {
        "source_sentence": "三種在齒根，名曰：喘息、休止、捽搣。",
        "from": "T15n0606_001:0188b08_3",
        "context_with_next_sentence": true
    },
    {
        "source_sentence": "一種在舌，名曰甘美。",
        "from": "T15n0606_001:0188b09_4",
        "context_with_next_sentence": true
    },
    {
        "source_sentence": "一種在舌根，名曰柔軟。",
        "from": "T15n0606_001:0188b09_5",
        "context_with_next_sentence": true
    },
    {
        "source_sentence": "一種在上齗，名曰來往。",
        "from": "T15n0606_001:0188b10_6",
        "context_with_next_sentence": true
    },
    {
        "source_sentence": "一種在咽，名為嗽喉。",
        "from": "T15n0606_001:0188b10_7",
        "context_with_next_sentence": true
    },
    {
        "source_sentence": "兩種在瞳子：一名曰生，二名不熟。",
        "from": "T15n0606_001:0188b11_8",
        "context_with_next_sentence": true
    },
    {
        "source_sentence": "兩種在肩：一名曰垂，二名曰復垂。",
        "from": "T15n0606_001:0188b12_0",
        "context_with_next_sentence": true
    },
    {
        "source_sentence": "一種在臂，名為住立。",
        "from": "T15n0606_001:0188b12_1",
        "context_with_next_sentence": true
    },
    {
        "source_sentence": "一種在手，名為周旋。",
        "from": "T15n0606_001:0188b13_2",
        "context_with_next_sentence": true
    },
    {
        "source_sentence": "兩種在胸：一名額坑，二名廣普。",
        "from": "T15n0606_001:0188b13_3",
        "context_with_next_sentence": true
    },
    {
        "source_sentence": "一種在心，名為班駁。",
        "from": "T15n0606_001:0188b14_4",
        "context_with_next_sentence": true
    },
    {
        "source_sentence": "一種在乳，名曰湩現。",
        "from": "T15n0606_001:0188b15_0",
        "context_with_next_sentence": true
    },
    {
        "source_sentence": "一種在臍，名為圍繞。",
        "from": "T15n0606_001:0188b15_1",
        "context_with_next_sentence": true
    },
    {
        "source_sentence": "兩種在脇：一名為月，二名月面。",
        "from": "T15n0606_001:0188b16_0",
        "context_with_next_sentence": true
    },
    {
        "source_sentence": "兩種在脊：一名月行，二名月貌。",
        "from": "T15n0606_001:0188b16_1",
        "context_with_next_sentence": true
    },
    {
        "source_sentence": "一種在背胸間，名為安豐。",
        "from": "T15n0606_001:0188b17_2",
        "context_with_next_sentence": true
    },
    {
        "source_sentence": "一種在皮裏，名為虎爪。",
        "from": "T15n0606_001:0188b18_3",
        "context_with_next_sentence": true
    },
    {
        "source_sentence": "兩種在肉：一名消膚，二名燒樹。",
        "from": "T15n0606_001:0188b18_4",
        "context_with_next_sentence": true
    },
    {
        "source_sentence": "四種在骨，名為：甚毒、習毒、細骨、雜毒。",
        "from": "T15n0606_001:0188b19_5",
        "context_with_next_sentence": true
    },
    {
        "source_sentence": "五種在髓，名曰：殺害、無殺、破壞、離骸、白骨。",
        "from": "T15n0606_001:0188b20_6",
        "context_with_next_sentence": true
    },
    {
        "source_sentence": "兩種在腸：一名蜣蜋，二名蜣蜋[口*(隹/乃)]。",
        "from": "T15n0606_001:0188b21_7",
        "context_with_next_sentence": true
    },
    {
        "source_sentence": "兩種在細腸：一名兒子，二名復子。",
        "from": "T15n0606_001:0188b21_8",
        "context_with_next_sentence": true
    },
    {
        "source_sentence": "一種在肝，名為嚚喍。",
        "from": "T15n0606_001:0188b22_9",
        "context_with_next_sentence": true
    },
    {
        "source_sentence": "一種在生藏，名曰帔忞。",
        "from": "T15n0606_001:0188b23_10",
        "context_with_next_sentence": true
    },
    {
        "source_sentence": "一種在熟藏，名為太息。",
        "from": "T15n0606_001:0188b23_11",
        "context_with_next_sentence": true
    },
    {
        "source_sentence": "一種在穀道，名為重身。",
        "from": "T15n0606_001:0188b24_12",
        "context_with_next_sentence": true
    },
    {
        "source_sentence": "三種在糞中，名曰：筋目、結目、編髮。",
        "from": "T15n0606_001:0188b24_13",
        "context_with_next_sentence": true
    },
    {
        "source_sentence": "兩種在尻：一名流下，二名重流。",
        "from": "T15n0606_001:0188b25_14",
        "context_with_next_sentence": true
    },
    {
        "source_sentence": "五種在胞，名為：宗姓、惡族、臥寐、不覺、護汁。",
        "from": "T15n0606_001:0188b26_15",
        "context_with_next_sentence": true
    },
    {
        "source_sentence": "一種在髀，名為撾杖。",
        "from": "T15n0606_001:0188b27_16",
        "context_with_next_sentence": true
    },
    {
        "source_sentence": "一種在膝，名為現傷。",
        "from": "T15n0606_001:0188b27_17",
        "context_with_next_sentence": true
    },
    {
        "source_sentence": "一種在踝，名為鍼[口*(隹/乃)]。",
        "from": "T15n0606_001:0188b28_18",
        "context_with_next_sentence": true
    },
    {
        "source_sentence": "一種在足指，名為燋然。",
        "from": "T15n0606_001:0188b28_19",
        "context_with_next_sentence": true
    },
    {
        "source_sentence": "一種在足心，名為食皮。",
        "from": "T15n0606_001:0188b29_20",
        "context_with_next_sentence": true
    },
    {
        "source_sentence": "是為八十種蟲，處在人身，晝夜食體。",
        "from": "T15n0606_001:0188c01_0",
        "context_with_next_sentence": true
    },
    {
        "source_sentence": "於是頌曰：　從頭髮下至足，　　遍中蟲消食人，　計念之為瑕穢，　　譬喻比如濁水。",
        "from": "T15n0606_001:0188c01_1",
        "context_with_next_sentence": true
    },
    {
        "source_sentence": "　從己生反自殘，　　如刀怨患害人，　常來齧傷其身，　　若流水侵兩岸。",
        "from": "T15n0606_001:0188c05_0",
        "context_with_next_sentence": true
    },
    {
        "source_sentence": "其人身中，因風起病，有百一種，寒、熱、共合，各有百一，凡合計之，四百四病，在人身中。",
        "from": "T15n0606_001:0188c07_0",
        "context_with_next_sentence": true
    },
    {
        "source_sentence": "如木生火，還自燒然；病亦如是，本因體興，反來危人。",
        "from": "T15n0606_001:0188c08_1",
        "context_with_next_sentence": true
    },
    {
        "source_sentence": "及身中表八十種蟲，擾動其身，令人不安，豈復況外諸苦之惱也！",
        "from": "T15n0606_001:0188c10_2",
        "context_with_next_sentence": true
    },
    {
        "source_sentence": "計身如是，常有憂患，凡夫之士自謂為安，不聞不解。",
        "from": "T15n0606_001:0188c11_3",
        "context_with_next_sentence": true
    },
    {
        "source_sentence": "所以者何？",
        "from": "T15n0606_001:0188c12_4",
        "context_with_next_sentence": true
    },
    {
        "source_sentence": "不見諦故。",
        "from": "T15n0606_001:0188c13_5",
        "context_with_next_sentence": true
    },
    {
        "source_sentence": "於是頌曰：　髮毛諸爪齒，　　心肉皮骨合，　精血寒熱生，　　髓腦脂生熟，　諸寒涕唾淚，　　大小便常漏，　非常計不淨，　　愚者謂為珍。",
        "from": "T15n0606_001:0188c13_6",
        "context_with_next_sentence": true
    },
    {
        "source_sentence": "計念人身，覆以薄皮，如合棗奈，皮甚薄少耳！",
        "from": "T15n0606_001:0188c18_0",
        "context_with_next_sentence": true
    },
    {
        "source_sentence": "以為蓋之，人而不知，假使脫皮如困鈍肉，何可名之為是人身？",
        "from": "T15n0606_001:0188c19_1",
        "context_with_next_sentence": true
    },
    {
        "source_sentence": "骨節相拄如連鐵鎖，諦見如是尚不足蹈，況復親近而目視之！",
        "from": "T15n0606_001:0188c20_2",
        "context_with_next_sentence": true
    },
    {
        "source_sentence": "於是以偈而歎頌曰：　計本為瑕穢，　　譬如臭爛屍，　亦如諸塵垢，　　體蟲俱復然；　亦如畫好像，　　會當歸腐敗，　以諦見本無，　　安可附近之。",
        "from": "T15n0606_001:0188c22_3",
        "context_with_next_sentence": true
    },
    {
        "source_sentence": "計人在世所作禍福，不盡其壽，亦有中夭而死傷者。",
        "from": "T15n0606_001:0189a03_0",
        "context_with_next_sentence": true
    },
    {
        "source_sentence": "譬如陶家作諸瓦器，或始破者，向欲刀治坏時破者，或塼上破、或下時破、或著地破、或拍時破、或坏燥破、或陶中破、或熟破者、或移時破者、或用破者，設使不用久久會破也！",
        "from": "T15n0606_001:0189a04_1",
        "context_with_next_sentence": true
    },
    {
        "source_sentence": "人亦如是，有初發意向來未至死者，或有二根胎如生酪，有如熟酪、息肉、段肉，具足六情，或不具足而有死者；向欲生時，又適墮地；一日、百日、一歲、十歲學業死者；二十、三十、四十、五十，從一歲死至到百歲，雖復長壽會當歸盡也！",
        "from": "T15n0606_001:0189a08_2",
        "context_with_next_sentence": true
    },
    {
        "source_sentence": "如是五陰計本皆空，展轉相依，須臾有起、須臾有滅，舉足、下足而皆無常。",
        "from": "T15n0606_001:0189a13_3",
        "context_with_next_sentence": true
    },
    {
        "source_sentence": "愚癡之人，不聞不知反計有身，從少至老皆謂我所，呼為一種，不知非常之變也！",
        "from": "T15n0606_001:0189a15_4",
        "context_with_next_sentence": true
    },
    {
        "source_sentence": "修行道者思惟計之，從是致是，無是則無。",
        "from": "T15n0606_001:0189a16_5",
        "context_with_next_sentence": true
    },
    {
        "source_sentence": "何謂從是致是者？",
        "from": "T15n0606_001:0189a17_6",
        "context_with_next_sentence": true
    },
    {
        "source_sentence": "因本之行所作殃福，故致死亡而在中止。",
        "from": "T15n0606_001:0189a18_7",
        "context_with_next_sentence": true
    },
    {
        "source_sentence": "至于胞胎精神處之，形如薄酪、息肉、段肉，稍至堅肉因有六根，六根具足則便出生，從少小身及至中年，乃到老、病當復歸死，其五陰轉於生死之輪，常如川流無有休息，一切皆空譬如幻化，如是顛倒至于老、病、死。",
        "from": "T15n0606_001:0189a19_8",
        "context_with_next_sentence": true
    },
    {
        "source_sentence": "譬如有大城西門失火，從次燒之乃到東門，皆令灰燼，計東門火非是初火也！",
        "from": "T15n0606_001:0189a24_9",
        "context_with_next_sentence": true
    },
    {
        "source_sentence": "然其燋燃不離本火也！",
        "from": "T15n0606_001:0189a25_10",
        "context_with_next_sentence": true
    },
    {
        "source_sentence": "人亦如是，從本因緣隨其禍福，當觀如此從是有是也！",
        "from": "T15n0606_001:0189a26_11",
        "context_with_next_sentence": true
    },
    {
        "source_sentence": "何謂無是則無也？",
        "from": "T15n0606_001:0189a27_12",
        "context_with_next_sentence": true
    },
    {
        "source_sentence": "無有凶福及餘塵勞則不歸死，已不歸死不在中止，設無中止何從有生？",
        "from": "T15n0606_001:0189a28_13",
        "context_with_next_sentence": true
    },
    {
        "source_sentence": "已不有生，其老、病、死何由而有也？",
        "from": "T15n0606_001:0189a29_14",
        "context_with_next_sentence": true
    },
    {
        "source_sentence": "計生死流本末如此，修行道者當觀五陰所從成敗。",
        "from": "T15n0606_001:0189b01_15",
        "context_with_next_sentence": true
    },
    {
        "source_sentence": "於是頌曰：　明識諸慧義，　　心淨如月盛，　秉志而專一，　　愍哀三界人。",
        "from": "T15n0606_001:0189b02_16",
        "context_with_next_sentence": true
    },
    {
        "source_sentence": "　如蓮花於水，　　甘美柔軟上，　口之所宣說，　　聽者則欣達。",
        "from": "T15n0606_001:0189b05_0",
        "context_with_next_sentence": true
    },
    {
        "source_sentence": "　分別演本起，　　了之歸滅盡，　能仁悉究竟，　　以愍眾生故。",
        "from": "T15n0606_001:0189b07_0",
        "context_with_next_sentence": true
    },
    {
        "source_sentence": "　吾從佛經中，　　省採而鈔取，　因佛之講說，　　故造修行經。",
        "from": "T15n0606_001:0189b09_0",
        "context_with_next_sentence": true
    },
    {
        "source_sentence": "修行道地經卷第一",
        "from": "T15n0606_001:0189b11_0",
        "context_with_next_sentence": false
    }
]