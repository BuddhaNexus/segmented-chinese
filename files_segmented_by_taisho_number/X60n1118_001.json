{
    "X60n1118_001:0225a10": "具戒便蒙目次",
    "X60n1118_001:0225a12": "大比丘具足二百五十戒",
    "X60n1118_001:0225a13": "四波羅夷法十三僧伽婆尸沙法",
    "X60n1118_001:0225a14": "二不定法三十尼薩耆波逸提法",
    "X60n1118_001:0225a15": "九十波逸提四波羅提提舍尼法",
    "X60n1118_001:0225a16": "一百應當學法七滅諍法",
    "X60n1118_001:0225a18": "具戒便蒙目次(終)",
    "X60n1118_001:0225a20": "卍云。具足戒名數。散見處處。故今省之。",
    "X60n1118_001:0225b06": "沙彌律儀要略增註卷上",
    "X60n1118_001:0225b08": "菩薩戒弟子雲棲寺沙門　袾宏　輯",
    "X60n1118_001:0225b09": "菩提心比丘鼎湖山沙門　弘贊　註",
    "X60n1118_001:0225b10": "今此要略一書。乃雲棲大師。於沙彌十戒經等輯",
    "X60n1118_001:0225b11": "出。其義切要。而文簡略。以便初機沙彌習學。猶觀",
    "X60n1118_001:0225b12": "掌果。按沙彌有三品。一。從七歲至十三歲。名驅烏",
    "X60n1118_001:0225b13": "沙彌。謂其年幼未堪別務。唯令為僧守護穀麥。及",
    "X60n1118_001:0225b14": "於食厨坐禪等處。驅遣烏鳥。以代片勞。兼生福善。",
    "X60n1118_001:0225b15": "無致坐消信施。虗度光陰也。二。從十四歲至十九",
    "X60n1118_001:0225b16": "歲。名應法沙彌。謂其年正與二法相應。一。能事師",
    "X60n1118_001:0225b17": "執勞服役。二。能修習禪誦故也。三。從二十歲至七",
    "X60n1118_001:0225b18": "十歲。名名字沙彌。謂其年滿二十。應受具戒。或根",
    "X60n1118_001:0225b19": "性暗鈍。或出家年晚。不能頓持諸戒。雖年登比丘。",
    "X60n1118_001:0225b20": "位是沙彌。故名名字沙彌。品數雖三。而俱稟十戒。",
    "X60n1118_001:0225b21": "總名為一法同沙彌。若剃鬚髮。不受十戒。名形同",
    "X60n1118_001:0225b22": "沙彌。其形相雖同。由無戒攝。非五眾數。今揀形同。",
    "X60n1118_001:0225b23": "而取法同也。",
    "X60n1118_001:0225b24": "梵語沙彌。此云息慈。謂息惡行慈。息世染而慈濟眾",
    "X60n1118_001:0225c01": "生也。亦云勤策。亦云求寂。",
    "X60n1118_001:0225c02": "梵語者。謂天竺人音。與梵天語同。故名梵語。由昔",
    "X60n1118_001:0225c03": "世界初成。未有人居。地光上徹。色界梵天之眾。尋",
    "X60n1118_001:0225c04": "光下觀新地。食其地味。失天光明神足。不復上昇。",
    "X60n1118_001:0225c05": "遂為人祖。世居天竺。自後人隨地轉。音各成異。唯",
    "X60n1118_001:0225c06": "天竺存焉。故其語是梵語。書是梵書。餘國所無也。",
    "X60n1118_001:0225c07": "此云者。謂以此方東華息慈之言。翻彼天竺沙彌",
    "X60n1118_001:0225c08": "之號。義出耶舍傳。言息惡行慈者。是釋明息慈二",
    "X60n1118_001:0225c09": "字。猶恐初學未知息何惡行何慈。故復以息世染",
    "X60n1118_001:0225c10": "而慈濟眾生詳之。葢由凡夫從無始來。為無明所",
    "X60n1118_001:0225c11": "覆真性。起諸妄想。攀緣塵境。情染世間五欲。以身",
    "X60n1118_001:0225c12": "口意。造諸過失。墮落三途。輪迴六趣。無有出期。如",
    "X60n1118_001:0225c13": "來愍此。制以十戒。令止息身口意之過惡。而證寂",
    "X60n1118_001:0225c14": "滅涅槃之聖果。然惡雖止息。而無慈愍之心。不能",
    "X60n1118_001:0225c15": "修行六度。周濟四生。遂墮偏小。未得稱善。況能悟",
    "X60n1118_001:0225c16": "大菩提。成等正覺。是故使行慈濟以圓萬行。直趨",
    "X60n1118_001:0225c17": "寶所。不滯化城。故止觀云。當知生死涅槃。俱復是",
    "X60n1118_001:0225c18": "惡。六度菩薩。慈悲兼濟。此乃稱善。息慈之義。斯之",
    "X60n1118_001:0225c19": "謂歟。亦云勤策。亦云求寂者。梵語涅槃。此云圓寂。",
    "X60n1118_001:0225c20": "以智德俱備稱圓。惑習障盡名寂。謂沙彌始心出",
    "X60n1118_001:0225c21": "家。稟受十戒。勤修策勵。斷除煩惱惑習。而求證涅",
    "X60n1118_001:0225c22": "槃之妙果故也。",
    "X60n1118_001:0225c23": "律儀者。十戒律諸威儀也。",
    "X60n1118_001:0225c24": "始從不殺。至第十不捉金銀寶物。名為十戒律。後",
    "X60n1118_001:0226a01": "列二十四事。名諸威儀。",
    "X60n1118_001:0226a02": "○上篇戒律門",
    "X60n1118_001:0226a03": "原輯此要略。文分上上兩篇。今初釋上篇戒律門。",
    "X60n1118_001:0226a04": "篇即簡篇。又篇徧也。謂顯理鋪事。明而徧之也。戒",
    "X60n1118_001:0226a05": "是禁戒。律即法律。戒律名同。義有少別。防非止惡",
    "X60n1118_001:0226a06": "曰戒。處斷輕重。開遮持犯曰律。門以能通為義。謂",
    "X60n1118_001:0226a07": "不殺等十法。同出一戒律門。是三乘聖眾所履。而",
    "X60n1118_001:0226a08": "通至涅槃城。故知此十戒。實為出世之階梯。涅槃",
    "X60n1118_001:0226a09": "之由戶也。",
    "X60n1118_001:0226a10": "佛制出家者。五夏以前專精戒律。五夏以後方乃聽",
    "X60n1118_001:0226a11": "教參禪。",
    "X60n1118_001:0226a12": "此明戒定慧三無漏學之次第。苟越其次。則定慧",
    "X60n1118_001:0226a13": "無所從生矣。佛者。是釋迦如來大覺之稱也。如來",
    "X60n1118_001:0226a14": "降誕中天迦毗羅衛國。淨飯王家。當此周昭王二",
    "X60n1118_001:0226a15": "十四年甲寅之歲。四月八日平旦時生。至年十九。",
    "X60n1118_001:0226a16": "越城出家。三十成道。滅度當此周穆王五十三年",
    "X60n1118_001:0226a17": "壬申之歲。於其中間說法四十九年。教化三乘聖",
    "X60n1118_001:0226a18": "眾。制諸禁戒。令諸比丘。五夏依師學律。乃至一夜",
    "X60n1118_001:0226a19": "不得離師而住。既其律藏通已。方習禪誦。若是沙",
    "X60n1118_001:0226a20": "彌。則終身依止。非論夏數。詳如大律。雖云比丘之",
    "X60n1118_001:0226a21": "事。而沙彌不可不知。言制者。謂如來法王。於法自",
    "X60n1118_001:0226a22": "在。窮盡眾生業性。故制諸戒律。令眾弟子依之奉",
    "X60n1118_001:0226a23": "行。則生死解脫。非餘聖所堪。如世禮樂。非天子不",
    "X60n1118_001:0226a24": "制。出世洪規。非佛莫立。是知律乃如來親制。自餘",
    "X60n1118_001:0226b01": "聲聞菩薩。但述而不作。故文殊已降。不許私措一",
    "X60n1118_001:0226b02": "詞。波離結集。不敢輕衍一字。人間天上。無邊聖眾。",
    "X60n1118_001:0226b03": "唯同一律。咸共遵持。是故特宜尊重。言出家者。有",
    "X60n1118_001:0226b04": "二種。一辭親割愛。棄俗入道。剃髮染衣。名出世俗",
    "X60n1118_001:0226b05": "家。二斷除妄惑。證無生果。名出三界家。是為真出",
    "X60n1118_001:0226b06": "家。故淨名云。夫出家者。為無為法。是也。言夏者。謂",
    "X60n1118_001:0226b07": "出家越俗。不以世歲為年。故於夏三月。策勵加功",
    "X60n1118_001:0226b08": "勉進。或階聖果。或增三學。以功賞德。故受夏名。即",
    "X60n1118_001:0226b09": "以七月十五日為臘除也。言專精者。專謂純一不",
    "X60n1118_001:0226b10": "雜餘學。精謂矚文了義。闡盡幽微。故令於五夏中。",
    "X60n1118_001:0226b11": "研究毗尼。善閒開遮持犯。名種性相。大律云。縱得",
    "X60n1118_001:0226b12": "三明六通。五夏未滿。猶須依止師住。五夏雖滿。不",
    "X60n1118_001:0226b13": "知開遮性制之禁。還須盡壽依他。是以宣律師。十",
    "X60n1118_001:0226b14": "席就聽毗尼。慧休法師。終身聞律。我輩何人。輙擬",
    "X60n1118_001:0226b15": "休學離師。既窮律藏。五夏復周。方許聽教習禪。聽",
    "X60n1118_001:0226b16": "謂從他受業。教謂如來一代所說之法。分為十二",
    "X60n1118_001:0226b17": "部經。良由眾生病既不一。而法藥施有多方。故教",
    "X60n1118_001:0226b18": "部類開為十二分。一契經。即諸經中長行直說者",
    "X60n1118_001:0226b19": "也。二重頌。凡諸經重宣長行中義也。三授記。謂如",
    "X60n1118_001:0226b20": "來為諸弟子等授作佛記也。四伽陀。即諸經中偈",
    "X60n1118_001:0226b21": "頌也。互自說。謂無人問佛。如來觀眾生機。而自宣",
    "X60n1118_001:0226b22": "說也。六因緣。即諸經律中。因人緣起事。佛為說法",
    "X60n1118_001:0226b23": "也。七本生。謂佛說諸菩薩本所修行。曾為之事也。",
    "X60n1118_001:0226b24": "八本事。謂佛說諸聲聞弟子。前世等事也。九方等。",
    "X60n1118_001:0226c01": "亦名方廣。謂諸大乘經典。其義廣大。量等虗空也。",
    "X60n1118_001:0226c02": "十希有。謂諸經中。佛說甚希有功德之法也。十一",
    "X60n1118_001:0226c03": "譬喻。佛謂鈍根眾生說法。假譬喻言辭而曉示之",
    "X60n1118_001:0226c04": "也。十二論義。謂答諸問者。廣解其義也。言禪者。門",
    "X60n1118_001:0226c05": "有無量。要而言之唯二。一修觀。二直指。今言參者。",
    "X60n1118_001:0226c06": "是直指禪。即直指人心見性成佛也。資持云。十誦",
    "X60n1118_001:0226c07": "律制比丘。五夏已前專精律部。若達持犯。辦比丘",
    "X60n1118_001:0226c08": "事。然後乃學習經論。今越次而學。行既失序。入道",
    "X60n1118_001:0226c09": "無由。大聖呵責。終非徒爾。今時纔霑戒品。便乃聽",
    "X60n1118_001:0226c10": "教參禪。為僧行儀。一無所曉。況復輕陵戒檢。毀呰",
    "X60n1118_001:0226c11": "毗尼。貶學律為小乘。忽持戒為執相。未窮聖旨。錯",
    "X60n1118_001:0226c12": "解真乘。且戒必可輕。汝何登壇而受。律必可毀。汝",
    "X60n1118_001:0226c13": "何削髮染衣。是則輕戒。全是自輕。毀律。還成自毀。",
    "X60n1118_001:0226c14": "妄情易習。至道難聞。拔俗超羣。萬中無一。請詳聖",
    "X60n1118_001:0226c15": "訓。能無從乎。",
    "X60n1118_001:0226c16": "是故沙彌剃落。先受十戒。次則登壇受具。今名為沙",
    "X60n1118_001:0226c17": "彌。而本所受戒。愚者茫乎不知。狂者忽而不學。便擬",
    "X60n1118_001:0226c18": "躐等。罔意高遠。亦可慨矣。",
    "X60n1118_001:0226c19": "是故者。承上起下之辭。謂三無漏學。以律儀為首。",
    "X60n1118_001:0226c20": "出家五眾。十戒為先。故其始落鬚髮。即令稟受。由",
    "X60n1118_001:0226c21": "梵行無虧。次乃方許登壇受具。壇即戒場。此場僧",
    "X60n1118_001:0226c22": "共秉法羯磨而成。若非此場。戒無由得。具是具足。",
    "X60n1118_001:0226c23": "謂受比丘二百五十大戒。即便具足涅槃妙因。亦",
    "X60n1118_001:0226c24": "名近圓。圓即圓寂。謂此大戒。與涅槃相去不遠矣。",
    "X60n1118_001:0227a01": "今名為沙彌而本所受戒者。此謂推本得名。由本",
    "X60n1118_001:0227a02": "受十戒。今得沙彌名。名既因本。故當習學謹持。而",
    "X60n1118_001:0227a03": "不學不持。由二種人。一愚。二狂。愚無慧目。不鑒是",
    "X60n1118_001:0227a04": "非。故於諸戒相。茫乎不知。狂妄邪見。不循位次。故",
    "X60n1118_001:0227a05": "於如來聖制。忽而不學。便擬躐等者。躐跨越也。等",
    "X60n1118_001:0227a06": "級也。學記云。幼者聽而弗問。學不躐等也。若不循",
    "X60n1118_001:0227a07": "位次。便欲跨越前進。正所謂朝得圓顱。暮躐大僧",
    "X60n1118_001:0227a08": "之上是也。斯由狂見。不識法相戒品之次序。故其",
    "X60n1118_001:0227a09": "妄擬跨越。欲齊先哲。如百喻經云。昔有愚人。見他",
    "X60n1118_001:0227a10": "富家三重樓閣高廣嚴麗。即喚木匠。令造最上第",
    "X60n1118_001:0227a11": "三層屋。匠言。何有不作最下。能造第二。不造第二。",
    "X60n1118_001:0227a12": "能造第三。愚人固言。我不用下二。必為我作上屋。",
    "X60n1118_001:0227a13": "時人聞知。便生怪笑。譬如四輩弟子。不勤修敬三",
    "X60n1118_001:0227a14": "尊。懶惰懈怠。欲求道果。不欲下三果。唯欲得第四",
    "X60n1118_001:0227a15": "無生果。亦為時人之所嗤笑。如彼愚人。等無有異。",
    "X60n1118_001:0227a16": "若不依三乘次第。先學大乘。亦復如是。佛藏經云。",
    "X60n1118_001:0227a17": "不先學小乘。後學大乘者。非佛弟子。今不學沙彌。",
    "X60n1118_001:0227a18": "欲得具戒。不持淨戒。欲得頓悟。如彼愚人。何有異",
    "X60n1118_001:0227a19": "哉。罔意高遠亦可慨者。昏昧無知曰罔意。妄齊先",
    "X60n1118_001:0227a20": "哲曰高遠。原高是指比丘。遠即指菩薩。慨是傷歎",
    "X60n1118_001:0227a21": "之辭。又高遠亦佛祖所證之地。由狂忽學。故失慧",
    "X60n1118_001:0227a22": "明。由失慧明。故無所知。由無所知。故不識教行理",
    "X60n1118_001:0227a23": "果。三學之次第。妄跨高遠。擬齊佛祖。誠可傷愍。故",
    "X60n1118_001:0227a24": "云亦可慨矣。",
    "X60n1118_001:0227b01": "因取十戒。略解數語。",
    "X60n1118_001:0227b02": "略而非廣。故曰數語。",
    "X60n1118_001:0227b03": "使蒙學知所向方。",
    "X60n1118_001:0227b04": "初入道者。故曰蒙學。由慨狂愚罔諳戒法。故於沙",
    "X60n1118_001:0227b05": "彌律儀經中錄取十戒。略為解釋。誨彼未聞。離無",
    "X60n1118_001:0227b06": "知苦。俾初入道者。有所措心。故曰向方。論云。三惡",
    "X60n1118_001:0227b07": "燒燃。駝驢重楚。餓鬼饑渴。不名為苦。癡暗無聞。不",
    "X60n1118_001:0227b08": "識方向。乃名為苦是也。",
    "X60n1118_001:0227b09": "好心出家者。切意遵行。慎勿違犯。",
    "X60n1118_001:0227b10": "不為王力所逼。不為邪求活命。不為避懶偷安。不",
    "X60n1118_001:0227b11": "為負債逃難。本為希求正法。以信故而入法門。是",
    "X60n1118_001:0227b12": "曰好心出家。若為脫離生死。受持禁戒。故能切意",
    "X60n1118_001:0227b13": "遵守奉行。戒是越苦海之浮囊。莊嚴法身之瓔珞。",
    "X60n1118_001:0227b14": "故須謹慎。勿使毫釐有所虧犯也。",
    "X60n1118_001:0227b15": "然後近為比丘戒之階梯。遠為菩薩戒之根本。",
    "X60n1118_001:0227b16": "然後。由下之上也。謂十戒為比丘階梯。菩薩根本。",
    "X60n1118_001:0227b17": "猶三級重樓。故曰階梯。如多羅樹頭。故曰根本。沙",
    "X60n1118_001:0227b18": "彌鄰次比丘。名之曰近。尚隔具足。名之曰遠。初階",
    "X60n1118_001:0227b19": "若毀。次步難登。根本一虧。枝葉華果。悉皆墮落。故",
    "X60n1118_001:0227b20": "經云。若破五戒中重戒。還受五戒。乃至菩薩戒。無",
    "X60n1118_001:0227b21": "有是處。若破十戒中重戒。還受十戒。比丘戒。菩薩",
    "X60n1118_001:0227b22": "戒。亦無有是處。",
    "X60n1118_001:0227b23": "因戒生定。因定發慧。庶幾成就聖道。不負出家之志",
    "X60n1118_001:0227b24": "矣。",
    "X60n1118_001:0227c01": "庶幾是近可之辭。由戒淨故。定性現前。則有無漏",
    "X60n1118_001:0227c02": "慧發。以慧惟求。斷諸惑障。復本淨明。故曰成就聖",
    "X60n1118_001:0227c03": "道。斯乃三學相資。如鼎三足。故能成就聖道。聖道",
    "X60n1118_001:0227c04": "者。聲聞緣覺菩薩三乘之菩提。出家本祈菩提。而",
    "X60n1118_001:0227c05": "三學增上。則去道不遠。故出家之志不負矣。曇一",
    "X60n1118_001:0227c06": "律師云。三世佛法。戒為根本。本之不修。道遠乎哉。",
    "X60n1118_001:0227c07": "若樂廣覽。自當閱律藏全書。",
    "X60n1118_001:0227c08": "樂。欲也。覽。看也。閱。是檢閱徧觀也。律藏全書。即沙",
    "X60n1118_001:0227c09": "彌十戒法并威儀等經。今此要略。為便初進。庶知",
    "X60n1118_001:0227c10": "持犯麤相。欲悉微細行持。自當廣閱全書。",
    "X60n1118_001:0227c11": "後十戒。出沙彌十戒經。佛勅舍利弗。為羅睺羅說。",
    "X60n1118_001:0227c12": "後十戒者。始從不殺生。至十不捉持生像是也。出",
    "X60n1118_001:0227c13": "沙彌十戒經者。顯非臆說。及出餘經也。佛即釋迦",
    "X60n1118_001:0227c14": "如來。敕猶天子制書命令。佛為法王。故制戒律。命",
    "X60n1118_001:0227c15": "舍利弗為羅睺羅說。梵語舍利。此云身。亦云鶖。弗",
    "X60n1118_001:0227c16": "者子也。父是天竺婆羅門。提舍論師。母名舍利。而",
    "X60n1118_001:0227c17": "好形身。眼明如鶖鳥之目。從母受稱。故名舍利子。",
    "X60n1118_001:0227c18": "投佛出家。證無生果。佛十大弟子中。智慧第一也。",
    "X60n1118_001:0227c19": "羅睺羅。此云覆障。亦云執日。是佛之子。生時值阿",
    "X60n1118_001:0227c20": "修羅以手障日。因之為名。昔佛為太子時。啟父出",
    "X60n1118_001:0227c21": "家。父曰。無絕吾國嗣。汝若有子。聽汝出家。太子即",
    "X60n1118_001:0227c22": "以手指耶輸陀羅夫人腹。便覺有妊。在胎六年始",
    "X60n1118_001:0227c23": "生。因此亦名覆障。年既長大。佛即度令出家。敕舍",
    "X60n1118_001:0227c24": "利弗。為說十戒。而佛不為說戒作和尚闍梨者。由",
    "X60n1118_001:0228a01": "三寶位別故。如來是佛寶。故不與人作和尚。和尚",
    "X60n1118_001:0228a02": "是僧寶。十戒是法寶。故敕舍利弗為作和尚。使三",
    "X60n1118_001:0228a03": "寶無相濫也。諸沙彌中出家。羅睺羅最為其首。未",
    "X60n1118_001:0228a04": "曾有經云。羅睺羅年至九歲。出家為沙彌。舍利弗",
    "X60n1118_001:0228a05": "為和尚。大目犍連作阿闍梨。與授十戒。耶輸陀羅",
    "X60n1118_001:0228a06": "未滿三年。亦捨俗出家。",
    "X60n1118_001:0228a07": "△一曰不殺生",
    "X60n1118_001:0228a08": "斷命曰殺。有情曰生。",
    "X60n1118_001:0228a09": "解曰。",
    "X60n1118_001:0228a10": "按文釋義名解。發語宣辭名曰。",
    "X60n1118_001:0228a11": "上至諸佛聖人。師僧父母。",
    "X60n1118_001:0228a12": "諸佛者。是現在十方一切如來。然如來行滿果圓。",
    "X60n1118_001:0228a13": "宿障久寂。非人天魔王之所能害。今言殺者。如提",
    "X60n1118_001:0228a14": "婆達多。推石壓佛。傷佛足指。即名為殺。聖人者。以",
    "X60n1118_001:0228a15": "人得聖法。故謂之聖人。聖人有二。一世間聖人。二",
    "X60n1118_001:0228a16": "出世間聖人。若依字訓。從耳呈聲。謂其心通天地。",
    "X60n1118_001:0228a17": "情暢萬物。猶耳之通聲。故易云。聖人者。與天地合",
    "X60n1118_001:0228a18": "其德。與日月合其明。與四時合其序。與鬼神合其",
    "X60n1118_001:0228a19": "吉凶。此是世間聖人。由其見纏六合。性窒一生。故",
    "X60n1118_001:0228a20": "不能含吐十虗。妙窮三際也。出世間聖人。則不聞",
    "X60n1118_001:0228a21": "其聲。知九界情。通諦理。暢眾機。與法界合其德。與",
    "X60n1118_001:0228a22": "二智合其明。與四機合其節。與眾聖合其冥顯。斯",
    "X60n1118_001:0228a23": "乃佛大聖人。智周法界。窮理盡性之絕量。尚非聲",
    "X60n1118_001:0228a24": "聞緣覺境界。況其他聖乎。今言聖人。揀非世聖。乃",
    "X60n1118_001:0228b01": "出世三乘聖人。以世聖無果位故也。師者。人之模",
    "X60n1118_001:0228b02": "範。即和尚阿闍梨也。僧者。是受具足戒人。父母。是",
    "X60n1118_001:0228b03": "始生自身者也。律云。當念所生。及師友恩。精進行",
    "X60n1118_001:0228b04": "道。欲度父母。既云念恩。豈當殺害。如上所殺。即犯",
    "X60n1118_001:0228b05": "逆罪。不可悔。墮阿鼻大地獄。受燒煑苦。窮劫莫盡。",
    "X60n1118_001:0228b06": "下至蜎飛蝡動。微細昆蟲。",
    "X60n1118_001:0228b07": "蜎音淵。是飛行之蟲。蝡音盾。是小蟲。有識性能動",
    "X60n1118_001:0228b08": "之者。昆同蜫。是蟲之總名。乃至眼可見者。名曰微",
    "X60n1118_001:0228b09": "細。蟲類雖多。此三收盡。然而俱稟色心。同一覺源。",
    "X60n1118_001:0228b10": "所以欣生怖死。痛癢苦樂。與人無異。既同覺源。即",
    "X60n1118_001:0228b11": "是未來諸佛。俱稟色心。彼我無別。害彼還成自害",
    "X60n1118_001:0228b12": "也。此中不言人畜者。以舉其上下。而包括其中矣。",
    "X60n1118_001:0228b13": "殺人犯不可悔罪。畜生雖云可悔。而償命之愆猶",
    "X60n1118_001:0228b14": "存。言可悔者。謂對二師。或有德人。發露懺悔。斷相",
    "X60n1118_001:0228b15": "續心。後不更作。若覆藏不發露。罪垢日夜增。後墮",
    "X60n1118_001:0228b16": "三惡道。言不可悔者。罪不可除滅。擯出眾。永不得",
    "X60n1118_001:0228b17": "出家受戒。下三戒。準此應知。",
    "X60n1118_001:0228b18": "但有命者。不得故殺。",
    "X60n1118_001:0228b19": "但者凡也。命謂六根六識相續而生。名之曰命。此",
    "X60n1118_001:0228b20": "相續斷。名之曰死。故謂故心殺害。顯非誤傷等也。",
    "X60n1118_001:0228b21": "或自殺。",
    "X60n1118_001:0228b22": "此從身業生罪。謂自身親行殺害。或手足刀杖瓦",
    "X60n1118_001:0228b23": "石等打令死。或遙擲令死。或與毒藥。或推墮坑穽",
    "X60n1118_001:0228b24": "水火中。悉名身業之罪。",
    "X60n1118_001:0228c01": "或教他殺。",
    "X60n1118_001:0228c02": "此從口業生罪。謂教他殺。令奪彼命。或呵罵。或勸",
    "X60n1118_001:0228c03": "譽令彼自死。或呪詛令死。悉名口業之罪。",
    "X60n1118_001:0228c04": "或見殺隨喜。",
    "X60n1118_001:0228c05": "此從意業生罪。謂見他人行殺。自心隨之而生歡",
    "X60n1118_001:0228c06": "喜。雖非身口親作。然三業之中。心為主宰。故得罪",
    "X60n1118_001:0228c07": "同前。無有輕重。經云。有犯斯戒。非沙彌也。",
    "X60n1118_001:0228c08": "廣如律中。文繁不錄。",
    "X60n1118_001:0228c09": "律謂沙彌十戒經。并大律等。備載種種殺法。結罪",
    "X60n1118_001:0228c10": "輕重。心境不同。以文多故。不能俱錄。上述律文竟。",
    "X60n1118_001:0228c11": "下引經意。",
    "X60n1118_001:0228c12": "經載冬月生虱。取放竹筒中。煖以綿絮。養以膩物。恐",
    "X60n1118_001:0228c13": "其饑凍而死也。",
    "X60n1118_001:0228c14": "冬月重衣溫服。故多生蟣虱也。膩物。是身中垢膩。",
    "X60n1118_001:0228c15": "恐虱饑凍而死。故饑以膩物養之。凍以綿絮煖之。",
    "X60n1118_001:0228c16": "此文雖出諸經。然大律詳備。佛為老病比丘而設。",
    "X60n1118_001:0228c17": "時有老病比丘。數數起棄虱疲極。佛聽拾著綿帛",
    "X60n1118_001:0228c18": "中。若虱走出。應作筒盛。以葢塞口。繫牀脚裏。若曉",
    "X60n1118_001:0228c19": "若暮。須持出外徐安木孔。或墻隙中。任其自活。不",
    "X60n1118_001:0228c20": "得隨處棄擲。壁虱當安青草上。或涼冷處。餘虱可",
    "X60n1118_001:0228c21": "於隨宜處所而安置之。今時多有不解教法。久貯",
    "X60n1118_001:0228c22": "筒內困死。雖云依教。殊無護命之心。又何逃殺生",
    "X60n1118_001:0228c23": "罪哉。",
    "X60n1118_001:0228c24": "乃至濾水覆燈。不畜猫狸等。皆慈悲之道也。微類尚",
    "X60n1118_001:0229a01": "然。大者可知矣。",
    "X60n1118_001:0229a02": "乃至者。是舉前後以括其中也。前明殺害麤相。後",
    "X60n1118_001:0229a03": "明護生細行。其中麤細非一。可以意會。難以枚舉。",
    "X60n1118_001:0229a04": "故曰大可知矣。如經云。無得焚燒山林。傷害眾生。",
    "X60n1118_001:0229a05": "就決湖池。堰塞派瀆。殘害水性。是也。濾水者。是諸",
    "X60n1118_001:0229a06": "賢聖護生行慈之要務。故餘律云。若行五里。無囊",
    "X60n1118_001:0229a07": "不去。若知寺不濾水。不合飲用。寧自渴死長途。足",
    "X60n1118_001:0229a08": "為龜鏡。昔有二比丘。往覲世尊。中途渴乏。見池蟲",
    "X60n1118_001:0229a09": "水。大者護戒不飲而死。小者飲已。往見世尊。佛即",
    "X60n1118_001:0229a10": "呵云。汝愚癡人。彼以護戒故。得生善趣。已先見我。",
    "X60n1118_001:0229a11": "汝雖近吾。去吾千里。凡欲飲用。須先觀察。無蟲方",
    "X60n1118_001:0229a12": "用。有即密絹濾之。囊中之蟲。徐傾淨器。持還取水",
    "X60n1118_001:0229a13": "本處。而輕放之。不可懸棄。令蟲悶死。正法念經云。",
    "X60n1118_001:0229a14": "經宿之水。若不細觀。恐生細蟲。若不漉濾。不飲不",
    "X60n1118_001:0229a15": "用。是名細持不殺戒。又儀則經云。乃至草木上。塗",
    "X60n1118_001:0229a16": "壇牛糞中。如是受用時。救護於含識。或彼牀座內。",
    "X60n1118_001:0229a17": "田地糞土中。一一子細觀。是名出家行。若人以拳",
    "X60n1118_001:0229a18": "捧土石及磚瓦。打擲禽獸等。亦得犯戒罪。覆燈者。",
    "X60n1118_001:0229a19": "謂用紗羅絹紙等覆葢。以護諸蟲蛾也。畜謂畜養。",
    "X60n1118_001:0229a20": "猫與狸。皆是捕鼠之獸。慈悲之道。是菩薩利生之",
    "X60n1118_001:0229a21": "大道。以慈能與樂。故不令饑凍等。悲能拔苦。故濾",
    "X60n1118_001:0229a22": "水覆燈。不畜猫狸等。微類尚然者。謂虱蟲蛾等。猶",
    "X60n1118_001:0229a23": "尚愛護如是。則其飛禽走獸大者。不殺可知矣。",
    "X60n1118_001:0229a24": "今人不能如是行慈。復加傷害可乎。",
    "X60n1118_001:0229b01": "謂既不能行濾水覆燈之慈行。而更加傷害彼命",
    "X60n1118_001:0229b02": "可乎。可乎是反徵之辭。",
    "X60n1118_001:0229b03": "故經云。施恩濟乏。使其得安。若見殺者。當起慈心。",
    "X60n1118_001:0229b04": "此要略中。凡言經云。律云。多出沙彌十戒法。不復",
    "X60n1118_001:0229b05": "一一繁釋。若注中云大律者。即比丘律也。一切眾",
    "X60n1118_001:0229b06": "生於財法二種。多所饉乏。若見無財眾生。缺於衣",
    "X60n1118_001:0229b07": "食之苦。當隨自力以衣食而利濟之。見無法眾生。",
    "X60n1118_001:0229b08": "起於慳貪。破戒。瞋恚。懈惰。散亂。愚癡之障。為說布",
    "X60n1118_001:0229b09": "施持戒忍辱精進禪定智慧。而濟度之。以財施能",
    "X60n1118_001:0229b10": "令身安。法施能令心安。故云使其得安。雜寶藏經",
    "X60n1118_001:0229b11": "云。昔有一羅漢。畜一沙彌。知其却後七日命必當",
    "X60n1118_001:0229b12": "終。即使歸家。路中見眾蟻子隨水漂流。命將欲絕。",
    "X60n1118_001:0229b13": "沙彌生慈悲心。即脫衣盛土堰水。而取蟻子置高",
    "X60n1118_001:0229b14": "燥處。七日還歸師所。師甚怪之。即入定以天眼觀",
    "X60n1118_001:0229b15": "知。彼無餘福得活。以救蟻子因緣故。七日不死。得",
    "X60n1118_001:0229b16": "延壽命。丈夫論偈云。悲心施一人。功德如大地。為",
    "X60n1118_001:0229b17": "己施一切。得報如芥子。救一厄難人。勝餘一切施。",
    "X60n1118_001:0229b18": "眾星雖有光。不如一月明。當起慈心者。謂見他人",
    "X60n1118_001:0229b19": "殺生。應以財物救贖其命。若自無財。可為乞化。乞",
    "X60n1118_001:0229b20": "化亦無。可為殺者方便說法勸喻。令生歡喜。而釋",
    "X60n1118_001:0229b21": "放之。若其不信。當生慈心。愍彼行殺者。罪墮三途。",
    "X60n1118_001:0229b22": "其被殺者。苦痛無地。怨業既結於今生。酬報則當",
    "X60n1118_001:0229b23": "來不已。願得菩提。度令解脫。故經云。誓吾得道國",
    "X60n1118_001:0229b24": "無殺者。如度狗經云。昔有沙門。見一屠兒。抱一狗",
    "X60n1118_001:0229c01": "子持歸欲殺。沙門語曰。殺生之罪。甚為不善。願持",
    "X60n1118_001:0229c02": "我鉢中食。貿此狗子。令命得活。獲福無量。乃至殷",
    "X60n1118_001:0229c03": "勤曉喻。屠兒不肯隨言。沙門即以飯飼狗子。以手",
    "X60n1118_001:0229c04": "摩捋呪願。泣而告曰。卿何罪所致。得是狗身。不得",
    "X60n1118_001:0229c05": "自在。為他殺食。願汝世世罪滅福生。離狗子身。得",
    "X60n1118_001:0229c06": "生為人。值遇三寶。狗子得食。善心即生。踊躍歡喜。",
    "X60n1118_001:0229c07": "自知歸依。屠兒將歸殺食。狗子命終。生大長者家。",
    "X60n1118_001:0229c08": "時沙門乞食。到長者門。其子見之。歡喜禮足。供以",
    "X60n1118_001:0229c09": "百味。即隨出家。深解經義。便得三昧。致不退轉。開",
    "X60n1118_001:0229c10": "化一切。發菩提心。畜生尚乃得道。況人寧不獲果。",
    "X60n1118_001:0229c11": "噫。可不戒歟。",
    "X60n1118_001:0229c12": "噫。是慨歎之聲。歟。是語末之辭。亦是歎辭。謂殺生",
    "X60n1118_001:0229c13": "之罪。苦報無量。窮劫受殃。誠可愍傷。則不可不為",
    "X60n1118_001:0229c14": "切戒。如輪轉五道經云。為人喜殺者。後生作水上",
    "X60n1118_001:0229c15": "蜉蝣之蟲。朝生暮死。大論云。佛言殺生有十罪。一",
    "X60n1118_001:0229c16": "心常懷毒。世世不絕。二眾生憎惡。眼不喜見。三常",
    "X60n1118_001:0229c17": "懷惡念。思惟惡事。四眾生畏之。如見虵虎。五睡時",
    "X60n1118_001:0229c18": "心怖。寤亦不安。六常有惡夢。七命終之時。狂怖惡",
    "X60n1118_001:0229c19": "死。八種短命業因緣。九身壞命終墮於地獄。十若",
    "X60n1118_001:0229c20": "出為人。常當短命。如經所說。可不深戒哉。",
    "X60n1118_001:0229c21": "△二曰不盜",
    "X60n1118_001:0229c22": "物屬於他。他所守護。不與而取。名之曰盜。",
    "X60n1118_001:0229c23": "解曰。金銀重物。以至一鍼一草。不得不與而取。",
    "X60n1118_001:0229c24": "舉金銀。已兼七寶。重物即衣食器具等。貴價之物。",
    "X60n1118_001:0230a01": "一鍼一草。是物之最輕小者。以至者。是舉前後之",
    "X60n1118_001:0230a02": "重輕。令達其中者也。",
    "X60n1118_001:0230a03": "若常住物。",
    "X60n1118_001:0230a04": "即十方僧物。但贍部州內。所有出家佛弟子眾。皆",
    "X60n1118_001:0230a05": "悉有分。",
    "X60n1118_001:0230a06": "若信施物。",
    "X60n1118_001:0230a07": "謂施主持物至寺布施。而未分與僧者是。",
    "X60n1118_001:0230a08": "若僧眾物。",
    "X60n1118_001:0230a09": "是現前僧物。方等經華聚菩薩云。五逆四重。我亦",
    "X60n1118_001:0230a10": "能救。盜僧物者。我不能救。三昧經云。盜僧鬘物者。",
    "X60n1118_001:0230a11": "過殺八萬四千父母等罪。大律云。若盜佛塔物。及",
    "X60n1118_001:0230a12": "寺中供具。即犯道罪。若盜他經卷。計紙墨值犯罪。",
    "X60n1118_001:0230a13": "寶梁經云。寧啗身肉。終不用三寶物。得大苦報。罪",
    "X60n1118_001:0230a14": "受一劫。若過一劫。以侵損三寶物故。又佛法僧物。",
    "X60n1118_001:0230a15": "各有所屬。不得互用。用則計直成罪。常住僧物。亦",
    "X60n1118_001:0230a16": "各有所屬。不得互用。如大律廣明。此不繁錄。唐汾",
    "X60n1118_001:0230a17": "州。啟福寺主惠澄。染患作牛吼而死。寺僧長寧。夜",
    "X60n1118_001:0230a18": "見澄來。形色顦顇。曰。為互用三寶物。受苦難言。諸",
    "X60n1118_001:0230a19": "罪葢輕。唯用常住物至重。願賜救濟。寧即為誦經",
    "X60n1118_001:0230a20": "懺罪。月餘復來云。承利益。已得息苦。別居一處。但",
    "X60n1118_001:0230a21": "未知得脫之日。",
    "X60n1118_001:0230a22": "若官物。",
    "X60n1118_001:0230a23": "即九品宦職之物。",
    "X60n1118_001:0230a24": "民物。",
    "X60n1118_001:0230b01": "即農庶工商百姓之物。",
    "X60n1118_001:0230b02": "一切物。",
    "X60n1118_001:0230b03": "屬鬼神禽獸等物。",
    "X60n1118_001:0230b04": "或奪取。",
    "X60n1118_001:0230b05": "對面不與而取。名為強奪。亦名為劫。儀則經云。若",
    "X60n1118_001:0230b06": "自衣鉢等。被賊所劫盜。勿得強取之。說法方便化。",
    "X60n1118_001:0230b07": "或復而回買。不允隨他意。",
    "X60n1118_001:0230b08": "或竊取。",
    "X60n1118_001:0230b09": "私取曰竊。",
    "X60n1118_001:0230b10": "或詐取。",
    "X60n1118_001:0230b11": "詭譎曰詐取。亦名偽取。",
    "X60n1118_001:0230b12": "乃至偷稅冒渡等。皆為偷盜。",
    "X60n1118_001:0230b13": "乃至者。是舉前後以明其中。所謂圭合銖兩。種種",
    "X60n1118_001:0230b14": "欺瞞。移標占界。私匿寄物。過分食用常住等。言偷",
    "X60n1118_001:0230b15": "稅者。謂有應輸稅物。而不輸稅。或藏匿而過。或越",
    "X60n1118_001:0230b16": "道而去。亦不得為他藏匿稅物。若是三寶父母之",
    "X60n1118_001:0230b17": "物。應為稅官說法讚歎三寶功德。父母深恩。官不",
    "X60n1118_001:0230b18": "取稅無犯。冒渡者。假稱曰冒。謂謬稱他名而渡關",
    "X60n1118_001:0230b19": "津也。等者。未盡之辭。事既非一。意會可知。如上常",
    "X60n1118_001:0230b20": "住物。乃至冒渡等。凡有所私。悉名偷盜。罪不可悔。",
    "X60n1118_001:0230b21": "故經云。有犯斯戒。非沙彌也。",
    "X60n1118_001:0230b22": "經載一沙彌盜常住果七枚。一沙彌盜眾僧餅數番。",
    "X60n1118_001:0230b23": "一沙彌盜眾僧石蜜少分。俱墮地獄。",
    "X60n1118_001:0230b24": "石蜜。即甘蔗糖堅強者。是也。阿含經云。時目連尊",
    "X60n1118_001:0230c01": "者。告勒叉那比丘言。我路中見一大身眾生。有熱",
    "X60n1118_001:0230c02": "鐵丸。從身上出入。乘虗而行。苦痛切迫。啼哭號呼。",
    "X60n1118_001:0230c03": "受如是苦。一何痛哉。復見一眾生。其舌長廣。有熾",
    "X60n1118_001:0230c04": "然利斧。以斫其舌。乘空而行。啼哭號呼如前。復見",
    "X60n1118_001:0230c05": "一眾生。有雙鐵輪。在兩脇燒燃。旋轉還燒其身。如",
    "X60n1118_001:0230c06": "前號呼而行。比丘聞已白佛。佛告諸比丘。我亦見",
    "X60n1118_001:0230c07": "如是眾生。而不說者。恐愚癡人不信如來所說。長",
    "X60n1118_001:0230c08": "夜受苦。彼熱鐵丸。從身上出入者。過去世時。曾於",
    "X60n1118_001:0230c09": "迦葉佛所。出家作沙彌。次守眾僧果園。盜取七枚。",
    "X60n1118_001:0230c10": "持奉其師。緣斯罪故。已墮地獄中受無量苦。地獄",
    "X60n1118_001:0230c11": "餘罪。今得此身。續受斯苦。彼熾燃利斧斫舌者。亦",
    "X60n1118_001:0230c12": "於過去世時。迦葉佛法中。出家作沙彌。以斧斫石",
    "X60n1118_001:0230c13": "蜜供僧。著斧刃蜜。盜取食之。緣斯罪故。入地獄中",
    "X60n1118_001:0230c14": "受無量苦。餘罪續受斯苦。彼雙鐵輪在脇下者。亦",
    "X60n1118_001:0230c15": "從迦葉佛法中。出家作沙彌。遣持蜜餅供僧。盜取",
    "X60n1118_001:0230c16": "二餅著於脇下。緣斯罪故。墮地獄中受無量苦。餘",
    "X60n1118_001:0230c17": "罪續受斯苦。其餘比丘等罪報。此不繁錄。惰文帝",
    "X60n1118_001:0230c18": "十六年。齊州靈巖寺。釋道相。暴亡。至冥府。見勢至",
    "X60n1118_001:0230c19": "菩薩引觀地獄。有榜云。沙彌道弘。為眾僧作餛飩。",
    "X60n1118_001:0230c20": "先盜食一鉢。當墮鐵丸地獄。然弘數年口瘡。聞相",
    "X60n1118_001:0230c21": "說。乃為眾設供。如彼所見。有三十餘人罪報。道相",
    "X60n1118_001:0230c22": "七日內。十三度死。見菩薩指示罪報。相以語諸人。",
    "X60n1118_001:0230c23": "即各賠償。獄榜隨滅。出僧鏡錄。",
    "X60n1118_001:0230c24": "故經云。寧就斷手。不取非財。",
    "X60n1118_001:0231a01": "不義之物。名曰非財。護戒不取非財。縱令斷手。只",
    "X60n1118_001:0231a02": "是一生。若取非財破戒。即墮三塗。世世得無手報。",
    "X60n1118_001:0231a03": "古云。人非善不交。物非義不取。非財害己。惡語傷",
    "X60n1118_001:0231a04": "人。世儒尚然。況釋子視金玉如瓦礫者乎。六度集",
    "X60n1118_001:0231a05": "經云。佛夙生作貧人時曰。吾寧守道貧賤而死。不",
    "X60n1118_001:0231a06": "為無道富貴而生也。",
    "X60n1118_001:0231a07": "噫。可不戒歟。",
    "X60n1118_001:0231a08": "增一阿含經云。佛告比丘。若人偷盜他物。為主所",
    "X60n1118_001:0231a09": "執。送官治罪。閉著牢獄。或截手足耳鼻。乃至斬首",
    "X60n1118_001:0231a10": "箭射。種種苦切殺之。命終生地獄中。猛火燒身。洋",
    "X60n1118_001:0231a11": "銅灌口。鑊湯爐炭。刀山劍樹。煻火糞尿。磨磨碓舂。",
    "X60n1118_001:0231a12": "受種種酸楚苦痛。不可稱計。百千萬歲脫出無期。",
    "X60n1118_001:0231a13": "地獄罪畢。生畜生中。象馬牛羊。駝驢犬等。經百千",
    "X60n1118_001:0231a14": "歲。以償他力。畜生罪畢。生餓鬼中。饑渴苦惱。不可",
    "X60n1118_001:0231a15": "具言。經百千歲。受如是苦。罪畢為人。得二種報。一",
    "X60n1118_001:0231a16": "者貧窮。衣不葢形。食不充口。二者常為水火王臣",
    "X60n1118_001:0231a17": "惡賊之所劫奪。",
    "X60n1118_001:0231a18": "△三曰不婬",
    "X60n1118_001:0231a19": "二身交會曰婬。",
    "X60n1118_001:0231a20": "解曰。在家五戒。惟制邪婬。出家十戒。全斷婬欲。",
    "X60n1118_001:0231a21": "除自妻妾。侵犯外色。名曰邪婬。在家五戒。乃人天",
    "X60n1118_001:0231a22": "之徑路。故佛唯制非禮邪淫。出家十戒。是趣涅槃",
    "X60n1118_001:0231a23": "之淨因。渡苦海之浮囊。浮囊一毀。沉溺苦津。故涅",
    "X60n1118_001:0231a24": "槃經云。如一羅剎。隨渡海者。總乞浮囊。渡者答言。",
    "X60n1118_001:0231b01": "寧捨身命。囊不可得。羅剎復言。不肯全施。見惠其",
    "X60n1118_001:0231b02": "半。彼人亦不肯與。如是展轉。乃至乞微塵許。彼人",
    "X60n1118_001:0231b03": "亦不肯與。菩薩持戒。亦復如是。煩惱破戒羅剎。勸",
    "X60n1118_001:0231b04": "化菩薩令犯重戒。護餘輕者。菩薩不隨。乃至勸犯",
    "X60n1118_001:0231b05": "輕戒。菩薩亦不隨。何以故。菩薩持重戒及輕戒。敬",
    "X60n1118_001:0231b06": "重堅固。等無差別。何況聲聞急求度脫生死。而可",
    "X60n1118_001:0231b07": "輕毀者耶。",
    "X60n1118_001:0231b08": "但干犯世間一切男女。悉名破戒。",
    "X60n1118_001:0231b09": "干者。即犯也。亦相侵也。是婬欲之別稱也。世間。謂",
    "X60n1118_001:0231b10": "眾生世間。男女。謂四姓之男女。乃至鬼神畜生男",
    "X60n1118_001:0231b11": "女。於彼大小便道及口。三處作不淨行。皆得不可",
    "X60n1118_001:0231b12": "悔罪。故曰悉名破戒。若沙彌被他強犯。自心受樂。",
    "X60n1118_001:0231b13": "即犯不可悔罪。心不受樂。罪猶可悔。云何受樂。如",
    "X60n1118_001:0231b14": "饑得食。如渴得飲。云何不受樂。如熱鐵入身。如刀",
    "X60n1118_001:0231b15": "刺體。經云。有犯斯戒。非沙彌也。",
    "X60n1118_001:0231b16": "楞嚴經載寶蓮香比丘尼。私行婬欲。自言婬欲非殺",
    "X60n1118_001:0231b17": "非偷。無有罪報。遂感身出猛火。生陷地獄。",
    "X60n1118_001:0231b18": "生陷。謂不待身死魂墮其中。即此生身地裂陷入",
    "X60n1118_001:0231b19": "阿鼻。此比丘尼。作是言已。先於女根生大猛火。後",
    "X60n1118_001:0231b20": "於身之節節猛火燒燃。墮無間獄。無間。即阿鼻。謂",
    "X60n1118_001:0231b21": "罪人墮此獄中。受燒煑苦。無有間隙樂時。然地獄",
    "X60n1118_001:0231b22": "雖多。總為三攝。一者熱獄有八。在此贍部州下。無",
    "X60n1118_001:0231b23": "間最在其底。八獄各有十六小獄圍繞。二者寒獄。",
    "X60n1118_001:0231b24": "亦有八。在鐵圍山底。罪人於中受寒凍苦。三者邊",
    "X60n1118_001:0231c01": "獄。略有三種。一在山間。二在水邊。三在曠野。此應",
    "X60n1118_001:0231c02": "寒熱雜受。如泰山府君。及僧護億耳所見者是。此",
    "X60n1118_001:0231c03": "諸地獄。名字相狀。及受報差別等事。廣如經論所",
    "X60n1118_001:0231c04": "明。",
    "X60n1118_001:0231c05": "世人因欲殺身亡家。出俗為僧。豈可更犯。",
    "X60n1118_001:0231c06": "王臣士庶。皆曰世人。周幽喪國。晉獻亡家。婬女騎",
    "X60n1118_001:0231c07": "頸。天廟焚身。皆由婬欲所致。自古至今。受惑者非",
    "X60n1118_001:0231c08": "一。被害者難言。如八師經云。佛告梵志曰。婬人婦",
    "X60n1118_001:0231c09": "女。或為夫主邊人所知。臨時得殃。刀杖加刑。手足",
    "X60n1118_001:0231c10": "分離。禍及門族。或為王法收捕著獄。酷毒掠治。身",
    "X60n1118_001:0231c11": "自當罪。死入地獄。臥於鐵牀。或抱銅柱。獄卒燃火。",
    "X60n1118_001:0231c12": "以燒其身。地獄罪畢。當受畜生。若得為人。閨門婬",
    "X60n1118_001:0231c13": "亂。遠佛違法。不親聖賢。常懷恐怖。多危少安。復說",
    "X60n1118_001:0231c14": "偈言。婬為不淨行。迷惑失正道。形消魂魄驚。傷命",
    "X60n1118_001:0231c15": "而[癸天+虫]夭。受罪頑癡荒。死復墮惡道。吾用畏是故。棄",
    "X60n1118_001:0231c16": "家樂山藪。出俗為僧。豈可更犯者。謂知五欲過患。",
    "X60n1118_001:0231c17": "故捨之出家。尤棄涕唾。豈復更食。故大論云。入道",
    "X60n1118_001:0231c18": "慚愧人。持鉢攝眾生。云何縱欲塵。沉沒於五情。已",
    "X60n1118_001:0231c19": "捨五欲樂。棄之而不顧。如何還欲得。如愚自食唾。",
    "X60n1118_001:0231c20": "生死根本。欲為第一。",
    "X60n1118_001:0231c21": "一切眾生所以有身者。皆由初念顛倒。見他交會。",
    "X60n1118_001:0231c22": "自以婬心投托母胎。而成身根。故名曰生。所謂一",
    "X60n1118_001:0231c23": "切眾生。皆以婬欲而證性命是也。有生必滅。故名",
    "X60n1118_001:0231c24": "曰死。是知生死根源。皆以婬欲為首。故云第一。欲",
    "X60n1118_001:0232a01": "除生死。須斷婬心。故經云。若諸世界。六道眾生。其",
    "X60n1118_001:0232a02": "心不婬。則不隨其生死相續。婬心不除。塵不可出。",
    "X60n1118_001:0232a03": "必使婬機身心俱斷。斷性亦無。於佛菩提。斯可希",
    "X60n1118_001:0232a04": "冀。",
    "X60n1118_001:0232a05": "故經云。雖婬泆而生。不如貞潔而死。",
    "X60n1118_001:0232a06": "泆音逸。婬放也。婬泆雖生。而戒身慧命已喪。由此",
    "X60n1118_001:0232a07": "墮落三塗。不復人身矣。貞潔雖死。而戒身慧命常",
    "X60n1118_001:0232a08": "存。生生往來人天。修證菩提。故大律云。寧著毒虵",
    "X60n1118_001:0232a09": "口中而死。不著女根中而生是也。昔安陀國。有一",
    "X60n1118_001:0232a10": "少欲比丘。使沙彌往一淨信家迎食。時彼淨信合",
    "X60n1118_001:0232a11": "家赴會。唯留一女。年始十六。容貌端正。而為婬欲",
    "X60n1118_001:0232a12": "火燒。五體投地。白沙彌言。我舍珍寶無量。汝可屈",
    "X60n1118_001:0232a13": "意為此舍主。我當供給使令。沙彌心念。我寧捨命。",
    "X60n1118_001:0232a14": "不毀禁戒。即入房閉戶。胡跪合掌發願。不捨三寶",
    "X60n1118_001:0232a15": "正戒。願生寂靜家。盡漏成道。即刎頸而死。國王聞",
    "X60n1118_001:0232a16": "知。歎未曾有。即躬往作禮。以屍乘於寶車。種種供",
    "X60n1118_001:0232a17": "養。積眾香木而茶毗之。故十戒經云。雖婬泆而生。",
    "X60n1118_001:0232a18": "不如貞潔而死。此之謂也。詳如賢愚經。",
    "X60n1118_001:0232a19": "噫。可不戒歟。",
    "X60n1118_001:0232a20": "正法念經云。寧食毒虵蟲。及以烊銅等。終不破禁",
    "X60n1118_001:0232a21": "戒。而食僧飲食。智度論云。破戒之人。若著法服。則",
    "X60n1118_001:0232a22": "是熱銅鐵鍱。以纏其身。若持鉢盂。則是盛烊銅器。",
    "X60n1118_001:0232a23": "若所噉食。則是吞熱鐵丸。飲熱烊銅。若受人供養",
    "X60n1118_001:0232a24": "供給。即是地獄牛頭獄卒。若入精舍。則是入大地",
    "X60n1118_001:0232b01": "獄。若坐僧牀。是為坐熱鐵牀上。如經論說。可不懼",
    "X60n1118_001:0232b02": "哉。",
    "X60n1118_001:0232b03": "△四曰不妄語",
    "X60n1118_001:0232b04": "心口相違。故曰妄語。",
    "X60n1118_001:0232b05": "解曰。妄語有四。一者妄言。謂以是為非。以非為是。見",
    "X60n1118_001:0232b06": "言不見。不見言見。虗妄不實等。",
    "X60n1118_001:0232b07": "以是為非。故見言不見。以非為是。故不見言見。由",
    "X60n1118_001:0232b08": "虗妄故。是以不實。然見屬眼識。等者。謂聞觸知也。",
    "X60n1118_001:0232b09": "聞屬耳識。觸是鼻舌身三識。知是意識。所以妄語",
    "X60n1118_001:0232b10": "總有八種。謂不見言見。不聞言聞。不觸言觸。不知",
    "X60n1118_001:0232b11": "言知。見言不見。聞言不聞。觸言不觸。知言不知。若",
    "X60n1118_001:0232b12": "欲惑彼。隨作其一。即名妄語。若見聞觸知。則言見",
    "X60n1118_001:0232b13": "聞觸知。若不見聞觸知。則言不見聞觸知。是名四",
    "X60n1118_001:0232b14": "聖言。言行雖善。而無實心。終非聖人之徒也。",
    "X60n1118_001:0232b15": "二者綺語。謂粧飾浮言靡語。艶曲情詞。導欲增悲。蕩",
    "X60n1118_001:0232b16": "人心志等。",
    "X60n1118_001:0232b17": "綺。錦綺也。靡。美麗也。謂其粧飾虗浮不實言語。如",
    "X60n1118_001:0232b18": "織錦綺。以眩人心目。艶曲情詞。皆能引導人之愛",
    "X60n1118_001:0232b19": "欲。增長人之悲哀。又艶曲。是惑人心聽之歌曲。所",
    "X60n1118_001:0232b20": "謂靡靡陽阿之曲者也。情詞。是誘人情欲之文言。",
    "X60n1118_001:0232b21": "等者。乃至喜怒哀樂感慨之言。皆能改人常性。喪",
    "X60n1118_001:0232b22": "人正念。故曰蕩人心志。昔法雲秀禪師。謂魯直曰。",
    "X60n1118_001:0232b23": "公作艶歌。蕩人婬心。使逾禮越禁。其罪非止墮惡",
    "X60n1118_001:0232b24": "道而已。魯直自此不復作矣。",
    "X60n1118_001:0232c01": "三者惡口。謂麤惡罵詈人等。",
    "X60n1118_001:0232c02": "正斥曰罵。傍及曰詈。謂口出麤惡不善之言。罵辱",
    "X60n1118_001:0232c03": "毀謗於他。所以瞋火一起。衝口燒心。傷害前人。痛",
    "X60n1118_001:0232c04": "逾刃割。實乖菩薩之慈念。有違出家之善心。身死",
    "X60n1118_001:0232c05": "魂逝。墜墮三途。如經所說。若墮地獄。割舌令自啗",
    "X60n1118_001:0232c06": "食。若墮餓鬼。口中蛆膿流出。若生禽獸。食啗糞穢。",
    "X60n1118_001:0232c07": "人怪其聲。罪畢為人。面貌醜陋。口臭唇齒皆缺。佛",
    "X60n1118_001:0232c08": "言。寧以利刀割其舌。積劫受苦。不可以一言罵謗",
    "X60n1118_001:0232c09": "持戒比丘。惡報難盡。有二種人。一向入地獄。若非",
    "X60n1118_001:0232c10": "梵行。自稱梵行。若真梵行。而以非梵行謗之。",
    "X60n1118_001:0232c11": "四者兩舌。謂向此說彼。向彼說此。離間恩義。挑唆鬬",
    "X60n1118_001:0232c12": "爭等。",
    "X60n1118_001:0232c13": "離。別也。間。隔也。君父惠澤曰恩。兄弟朋友善益曰",
    "X60n1118_001:0232c14": "義。向此說彼者。謂傳彼人之言。向此人說。向彼說",
    "X60n1118_001:0232c15": "此者。謂傳此人之言。向彼人說。令生鬬亂。致使君",
    "X60n1118_001:0232c16": "臣父子兄弟朋友之恩義離間。若不傳彼此之言。",
    "X60n1118_001:0232c17": "但於二邊說令離散者。亦是兩舌。管子云。析交離",
    "X60n1118_001:0232c18": "親。謂之賊。是也。挑唆者。謂挑發唆起彼此之言。令",
    "X60n1118_001:0232c19": "生鬬諍也。成實論云。善心教化。雖為別離。亦不得",
    "X60n1118_001:0232c20": "罪。若以惡心令他鬬亂。即是兩舌。得罪最深。墮三",
    "X60n1118_001:0232c21": "惡道中。世世得敝惡破壞眷屬。以今離間破壞他",
    "X60n1118_001:0232c22": "故也。",
    "X60n1118_001:0232c23": "乃至前譽後毀。面是背非。",
    "X60n1118_001:0232c24": "謂在彼前。則稱譽其德。在後則謗毀其過。當彼人",
    "X60n1118_001:0233a01": "面。則言其所說是。背後則言其所為非。報恩經云。",
    "X60n1118_001:0233a02": "佛告阿難。人生世間。禍從口出。當護於口。甚於猛",
    "X60n1118_001:0233a03": "火。猛火熾然。燒世間財。惡口熾然。燒七聖財。",
    "X60n1118_001:0233a04": "證入人罪。發宣人短。",
    "X60n1118_001:0233a05": "無問前人有罪無罪。但以惡心證之言有。即自得",
    "X60n1118_001:0233a06": "罪矣。發宣人短者。掩其之善。揚彼之過。孔子曰。匿",
    "X60n1118_001:0233a07": "人之善。所謂蔽賢。揚人之惡。斯為小人。太公曰。欲",
    "X60n1118_001:0233a08": "量他人。先須自量。傷人之語還是自傷。含血噴人。",
    "X60n1118_001:0233a09": "先污自口。漢。新息侯馬援。以書誡其兄子曰。吾欲",
    "X60n1118_001:0233a10": "汝曹聞人之過失。如聞父母之名。耳可得聞。口不",
    "X60n1118_001:0233a11": "得言也。好議人長短。妄是非政法。此吾所大惡也。",
    "X60n1118_001:0233a12": "寧死不願聞子孫有此行也。輪轉五道經。佛言。為",
    "X60n1118_001:0233a13": "人喜傳人惡。死入地獄。烊銅灌口。拔出其舌。以牛",
    "X60n1118_001:0233a14": "犁之。後墮惡鳥。人聞其聲。莫不驚怖。呪令其死。",
    "X60n1118_001:0233a15": "皆妄語之類也。",
    "X60n1118_001:0233a16": "謂前譽後毀。乃至發宣人短。皆是妄語之屬也。",
    "X60n1118_001:0233a17": "若凡夫自言證聖。如言已得須陀洹果。斯陀含果等。",
    "X60n1118_001:0233a18": "名大妄語。其罪極重。",
    "X60n1118_001:0233a19": "凡夫者。是未入賢聖位人。自言證聖者。謂自知實",
    "X60n1118_001:0233a20": "無所悟。而故妄言。謂我已證得聖人之法。須陀洹。",
    "X60n1118_001:0233a21": "此云入流。謂已斷三界見惑盡。即預入聖道法流。",
    "X60n1118_001:0233a22": "此是小乘初果聖人也。斯陀含。此云一來。謂欲界",
    "X60n1118_001:0233a23": "九品思惑。已斷前六品盡。後三品尚在。猶須更來",
    "X60n1118_001:0233a24": "欲界一受生。此二果聖人也。等者。謂餘三果四果。",
    "X60n1118_001:0233b01": "乃至或言得禪。得定。得三昧正受。天龍鬼神來歸",
    "X60n1118_001:0233b02": "依我。以此誑惑世間。而邀名利供養。罪不可悔。墮",
    "X60n1118_001:0233b03": "大地獄。長劫受苦。佛言。寧啗灰炭。吞食糞土。利刀",
    "X60n1118_001:0233b04": "破腹。不以虗妄稱得聖法。而得供養。是最大賊。以",
    "X60n1118_001:0233b05": "盜人飲食故。故言其罪極重。未曾有經云。妄語有",
    "X60n1118_001:0233b06": "二。一重。二輕。為供養故。外現精進。內行邪濁。向人",
    "X60n1118_001:0233b07": "妄說得禪境界。或言見佛。見龍鬼等。名大妄語。墮",
    "X60n1118_001:0233b08": "阿鼻獄。復有妄語。能令殺人。破壞人家。或違失期",
    "X60n1118_001:0233b09": "契。令他瞋恨。名下妄語。墮小地獄。其餘戲笑。及諸",
    "X60n1118_001:0233b10": "理匿禁事。有言無。無言有。不犯。",
    "X60n1118_001:0233b11": "餘妄語。為救他急難。方便權巧。慈悲利濟者。不犯。",
    "X60n1118_001:0233b12": "如有諸禽獸。為獵人所逐入寺。獵人問言。賢者見",
    "X60n1118_001:0233b13": "某禽獻否。爾時若是寒時。應語言。長壽。可暫入少",
    "X60n1118_001:0233b14": "時向火。若是熱時。應言。可暫入飲水。少時停息。若",
    "X60n1118_001:0233b15": "獵者云。我不疲倦。我問走獸。時即應先自觀指甲。",
    "X60n1118_001:0233b16": "報言。我見指甲。彼若復言。我不問指甲。我問可殺",
    "X60n1118_001:0233b17": "眾生。於此過否。即應遍觀四方。作如是念。勝義諦",
    "X60n1118_001:0233b18": "中。一切諸行。本無眾生。即報彼言。我不見眾生。又",
    "X60n1118_001:0233b19": "如波斯匿王。敕殺厨監。末利夫人令人留藏。待王",
    "X60n1118_001:0233b20": "酒醒悔恨。送至王所。王大歡喜。夫人雖受八戒。為",
    "X60n1118_001:0233b21": "救他難。而不犯妄語。是名方便權巧利濟者也。",
    "X60n1118_001:0233b22": "古人。謂行己之要。自不妄語始。況學出世之道乎。",
    "X60n1118_001:0233b23": "夫道德之存。至誠為首。立身之要。言行是先。所以",
    "X60n1118_001:0233b24": "南容三復白圭。將以戒慎其言。是故古人戒始慎",
    "X60n1118_001:0233c01": "終。自不妄語始。古人者。司馬溫公也。公為人孝友",
    "X60n1118_001:0233c02": "忠信。恭儉正直。自少至老。語未甞妄。故其甞言。誠",
    "X60n1118_001:0233c03": "之道固難入。然當自不妄語始。又曰。吾無過人者。",
    "X60n1118_001:0233c04": "但平生所為。未甞有不可對人言者耳。時劉安世",
    "X60n1118_001:0233c05": "問公曰。一言可以終身行之者。公曰。其誠乎。問其",
    "X60n1118_001:0233c06": "所從入。公曰。自不妄語入。世儒立身。為一生名德",
    "X60n1118_001:0233c07": "尚爾。況釋子學出世道。修未來長舌相因。而不然",
    "X60n1118_001:0233c08": "乎。經云。不慎言者。非沙彌也。",
    "X60n1118_001:0233c09": "經載沙彌。輕笑一老比丘讀經。聲如狗吠。而老比丘",
    "X60n1118_001:0233c10": "者。是阿羅漢。因教沙彌急懺。僅免地獄。猶墮狗身。惡",
    "X60n1118_001:0233c11": "言一句。為害至此。",
    "X60n1118_001:0233c12": "經載非一。或言沙彌。或言年少比丘。按賢愚經。及",
    "X60n1118_001:0233c13": "報恩經。乃過去迦葉佛時。年少比丘。見一老比丘。",
    "X60n1118_001:0233c14": "常好讚誦。音聲鈍濁。自恃好聲。而言。汝今聲如狗",
    "X60n1118_001:0233c15": "吠。時老比丘語言。汝識我否。我今已得阿羅漢道",
    "X60n1118_001:0233c16": "矣。年少聞已。惶怖自責。即於其前懺悔。老比丘即",
    "X60n1118_001:0233c17": "聽悔過。雖免地獄。由其惡言。五百世中。常受狗身。",
    "X60n1118_001:0233c18": "時有商人五百。將一白狗。共詣他國。中路頓息。狗",
    "X60n1118_001:0233c19": "盜肉食。商人斷狗四脚。投之坑中而去。時舍利弗。",
    "X60n1118_001:0233c20": "以天眼遙見。狗身攣躃在地。饑餓困篤。命欲垂死。",
    "X60n1118_001:0233c21": "即持鉢飯飛至狗所。以慈愍心。施與狗食。活其餘",
    "X60n1118_001:0233c22": "命。食已歡喜。復為說法。七日後命終。即生舍衛國",
    "X60n1118_001:0233c23": "婆羅門家。字曰均提。年至七歲。舍利弗化令出家。",
    "X60n1118_001:0233c24": "為說妙法。便證羅漢。六通悉備。自見前身是餓狗。",
    "X60n1118_001:0234a01": "蒙師舍利弗恩。今得人身。并獲道果。自念當盡身",
    "X60n1118_001:0234a02": "供給師之所須。永作沙彌。不受大戒。由其前生出",
    "X60n1118_001:0234a03": "家持淨戒故。今值釋迦如來。得阿羅漢。故知若非",
    "X60n1118_001:0234a04": "淨戒。則解脫無期矣。",
    "X60n1118_001:0234a05": "故經云。夫士處世。斧在口中。所以斬身。由其惡言。",
    "X60n1118_001:0234a06": "此文雖出本經。然法句。阿含。大律。皆同。斧譬自舌。",
    "X60n1118_001:0234a07": "惡言喻斧發也。如人擲斧斬天。斧墮還自傷身。世",
    "X60n1118_001:0234a08": "人欲以惡言害彼。反還自害。如大律云。昔調達罵",
    "X60n1118_001:0234a09": "舍利弗。為惡欲比丘。應時熱血從鼻孔出。即以生",
    "X60n1118_001:0234a10": "身。墮大地獄中。佛因而說偈曰。夫士處世。斧在口",
    "X60n1118_001:0234a11": "中。所以斬身。由其惡言。應毀反譽。應譽反毀。自受",
    "X60n1118_001:0234a12": "其殃。終無有樂。",
    "X60n1118_001:0234a13": "噫。可不戒歟。",
    "X60n1118_001:0234a14": "地持論云。妄語之罪。能令眾生墮三惡道。若生人",
    "X60n1118_001:0234a15": "中。得二種果報。一者多被誹謗。二者為人所誑。何",
    "X60n1118_001:0234a16": "故妄語墮三惡道。謂緣其妄語不實。使人虗生苦",
    "X60n1118_001:0234a17": "惱。是以死及地獄苦。以其欺妄乖人誠信故。受畜",
    "X60n1118_001:0234a18": "生報。緣其妄語。皆自貪欺。慳欺罪故。復為餓鬼。以",
    "X60n1118_001:0234a19": "其妄語。不誠實故。被人誹謗。以其妄語欺誑人故。",
    "X60n1118_001:0234a20": "為人所誑。既知妄語。有此四大苦報。可不戒歟。",
    "X60n1118_001:0234a21": "△五曰不飲酒",
    "X60n1118_001:0234a22": "亂心惛智曰酒。",
    "X60n1118_001:0234a23": "解曰。飲酒者。謂飲一切能醉人之酒。西域酒有多種。",
    "X60n1118_001:0234a24": "甘蔗蒲萄。及與百花。皆可造酒。此方止有米造。俱不",
    "X60n1118_001:0234b01": "可飲。",
    "X60n1118_001:0234b02": "西域。即天竺。此方。即東華。酒雖多種。不出其二。一",
    "X60n1118_001:0234b03": "者穀酒。謂以五穀和麴而釀成之。二者木酒。謂用",
    "X60n1118_001:0234b04": "根莖花果。雜諸藥草。而醞成之。即甘蔗蒲萄百花",
    "X60n1118_001:0234b05": "藕根糖蜜等是也。此二種酒。皆不得咽。故云俱不",
    "X60n1118_001:0234b06": "可飲。凡有酒色。酒香。酒味。三者。或缼一。缼二。能令",
    "X60n1118_001:0234b07": "人醉。飲即得罪。若啗糟。食麴。和酒煑食。盡犯。若無",
    "X60n1118_001:0234b08": "酒色香味。不醉人。不犯。",
    "X60n1118_001:0234b09": "除有重病。非酒莫療者。白眾方服。無故一滴不可沾",
    "X60n1118_001:0234b10": "唇。",
    "X60n1118_001:0234b11": "佛言。若依我為師者。不得飲酒。亦不與他飲。不貯",
    "X60n1118_001:0234b12": "畜。乃至不以草頭著酒。滴入口中。言有重病者。謂",
    "X60n1118_001:0234b13": "非輕小疾也。非酒莫療者。謂餘藥治不瘥。醫教以",
    "X60n1118_001:0234b14": "酒為藥。非酒不能瘳。即須白眾令知。然後服之。始",
    "X60n1118_001:0234b15": "無自私之咎也。無故者。無病之故也。必有重病。痼",
    "X60n1118_001:0234b16": "疾。乃暫權開聽。非謂長途服食。若無病托病。輕病",
    "X60n1118_001:0234b17": "托重。俱犯。",
    "X60n1118_001:0234b18": "乃至不得齅酒。不得止酒舍。不得以酒飲人。",
    "X60n1118_001:0234b19": "齅謂鼻齅。不得止酒舍者。止謂暫時停止。舍謂沽",
    "X60n1118_001:0234b20": "酒市肆。為防二事。故不聽止。一防譏疑。二避沉酗。",
    "X60n1118_001:0234b21": "不以酒飲人者。自既知非。豈可施人。菩薩為利生",
    "X60n1118_001:0234b22": "故。自飲猶輕。與他飲犯重。用迷惑眾生。失智慧種",
    "X60n1118_001:0234b23": "故也。",
    "X60n1118_001:0234b24": "儀狄造酒。禹因痛絕。",
    "X60n1118_001:0234c01": "儀狄。夏人也。善造酒醪。禹。即夏帝也。戰國策云。儀",
    "X60n1118_001:0234c02": "狄作酒。禹飲而甘之曰。後世必有以酒亡其國者。",
    "X60n1118_001:0234c03": "遂疏儀狄。因而深痛絕旨酒也。昔漢邴原。絕酒不",
    "X60n1118_001:0234c04": "飲。人或問之。原曰。本自能飲。但以荒思廢業。故斷",
    "X60n1118_001:0234c05": "之耳。世儒尚畏廢業。況學出世之道乎。",
    "X60n1118_001:0234c06": "紂作酒池。國以滅亡。僧而飲酒。可恥尤甚。",
    "X60n1118_001:0234c07": "紂。乃帝乙季子。名受。又名辛。祖都於殷。諡法。殘義",
    "X60n1118_001:0234c08": "害善曰紂。始作玉盞象箸。造鹿臺。為瓊室。玉門大",
    "X60n1118_001:0234c09": "三里。高千尺。以人食獸。以酒為池。懸肉為林。男女",
    "X60n1118_001:0234c10": "裸形。相逐其間。宮中九市。為長夜之飲。作炮烙之",
    "X60n1118_001:0234c11": "刑。剖孕婦。斫人脛。王子比干諫之。怒曰。吾聞聖人。",
    "X60n1118_001:0234c12": "心有七竅。遂殺比干視其心。於是武王告諸侯曰。",
    "X60n1118_001:0234c13": "殷有重罪。不可不伐。乃東伐紂。紂走登鹿臺。衣其",
    "X60n1118_001:0234c14": "珠玉。自燔而死。禹謂後世必有以酒亡國者此也。",
    "X60n1118_001:0234c15": "所以詩書婬亂之戒。其原皆在於酒。故微子以紂",
    "X60n1118_001:0234c16": "沉酗於酒。遂作誥以告箕子比干而去。穆公因周",
    "X60n1118_001:0234c17": "厲王沉湎於酒。故作大雅嗟嘆而泣涕流連。後秦",
    "X60n1118_001:0234c18": "主符生。飲無晝夜。乘醉多所殺戮。臣民畏之。海東",
    "X60n1118_001:0234c19": "王符堅。將兵伐。生猶醉寐。兵殺之。堅遂稱帝。唐敬",
    "X60n1118_001:0234c20": "宗年十八。夜與宦官酣飲擊毬。俄燭滅。遇弒。是以",
    "X60n1118_001:0234c21": "前危後則。皆由酒色。先聖後賢。咸因旨絕以成名。",
    "X60n1118_001:0234c22": "出家為僧。心形越俗。不愧先聖。而踵前危。故曰可",
    "X60n1118_001:0234c23": "恥尤甚。",
    "X60n1118_001:0234c24": "昔有優婆塞。因破酒戒。遂併餘戒俱破。三十六失。一",
    "X60n1118_001:0235a01": "飲備焉。過非小矣。",
    "X60n1118_001:0235a02": "優婆塞。此云近事男。婆沙論云。昔有一近事。稟性",
    "X60n1118_001:0235a03": "仁賢。受持五戒。專精不犯。後於異時。遠行歸家。家",
    "X60n1118_001:0235a04": "人赴會。彼為渴所逼。見器有酒如水。遂取飲之。便",
    "X60n1118_001:0235a05": "犯酒戒。時有隣雞來入其舍。盜殺而食。復犯盜殺",
    "X60n1118_001:0235a06": "二戒。鄰女尋雞入舍。強逼交通。復犯婬戒。隣家告",
    "X60n1118_001:0235a07": "官。拒諱不陳。復犯妄語。故云遂併餘戒俱破。三十",
    "X60n1118_001:0235a08": "六失者。善惡所起經云。一資財散失。二現多疾病。",
    "X60n1118_001:0235a09": "三因與鬬諍。四增長殺害。五增長瞋恚。六多不遂",
    "X60n1118_001:0235a10": "意。七智慧漸寡。八福德不增。九福德轉減。十顯露",
    "X60n1118_001:0235a11": "秘密。十一事業不成。十二多增憂苦。十三諸根闇",
    "X60n1118_001:0235a12": "昧。十四毀辱父母。十五不敬沙門。十六不信婆羅",
    "X60n1118_001:0235a13": "門。十七不敬佛。十八不敬法僧。十九親惡友。二十",
    "X60n1118_001:0235a14": "離善友。二十一棄飲食。二十二形不隱密。二十三",
    "X60n1118_001:0235a15": "婬欲熾盛。二十四眾人不悅。二十五多增語笑。二",
    "X60n1118_001:0235a16": "十六父母不喜。二十七眷屬嫌棄。二十八受持非",
    "X60n1118_001:0235a17": "法。二十九遠離正法。三十不敬賢善。三十一違犯",
    "X60n1118_001:0235a18": "過失。三十二遠離涅槃。三十三顛狂轉增。三十四",
    "X60n1118_001:0235a19": "身心散亂。三十五作惡放逸。三十六身壞命終墮",
    "X60n1118_001:0235a20": "大地獄。受苦無窮。此三十六失。因破酒戒而具。故",
    "X60n1118_001:0235a21": "云一飲備焉。失乃三十有六。故云過非小矣。",
    "X60n1118_001:0235a22": "貪飲之人。死墮沸屎地獄。生生愚癡。失智慧種。",
    "X60n1118_001:0235a23": "輪轉五道經云。為人喜飲酒醉。死入沸屎泥犁中。",
    "X60n1118_001:0235a24": "後墮猩猩獸中。後生為人愚癡。故無所知。教化地",
    "X60n1118_001:0235b01": "獄經云。信相菩薩白佛言。復有眾生。或顛或狂。或",
    "X60n1118_001:0235b02": "癡或騃。不別好醜。何罪所致。佛言。以前世時。坐飲",
    "X60n1118_001:0235b03": "酒醉亂。犯三十六失。復得癡身。如似醉人。不識尊",
    "X60n1118_001:0235b04": "卑。不識好醜。故獲此罪。然善惡無爽。有因必果。貪",
    "X60n1118_001:0235b05": "飲故墮沸屎。醉亂故失智慧。叢說云。毒智莫甚於",
    "X60n1118_001:0235b06": "酒是也。",
    "X60n1118_001:0235b07": "迷魂狂藥。烈於砒酖。",
    "X60n1118_001:0235b08": "以酒能使人顛倒錯亂。外失威儀。內喪真性。故云",
    "X60n1118_001:0235b09": "迷魂狂藥。砒是砒霜。酖是酖毒藥酒也。謂以鴆鳥",
    "X60n1118_001:0235b10": "之毛。瀝於酒中。飲令人立死。故字從酉。烈謂酒之",
    "X60n1118_001:0235b11": "酷烈。尤甚於砒酖。砒酖雖能殺身。而不能使人破",
    "X60n1118_001:0235b12": "戒。喪失慧命。墮三惡道也。",
    "X60n1118_001:0235b13": "故經云。寧飲烊銅。慎無犯酒。",
    "X60n1118_001:0235b14": "烊銅喪身。酒歿慧命。故寧喪身。以存慧命。如薩遮",
    "X60n1118_001:0235b15": "尼乾子經偈云。酒為放逸根。不飲閉惡道。寧捨百",
    "X60n1118_001:0235b16": "千身。不毀犯教法。寧使身乾枯。終不飲此酒。假使",
    "X60n1118_001:0235b17": "毀戒罪。壽命滿百年。不如護禁戒。即時身磨滅。經",
    "X60n1118_001:0235b18": "云有犯斯戒。非沙彌也。",
    "X60n1118_001:0235b19": "噫。可不戒歟。",
    "X60n1118_001:0235b20": "或問曰。肉由害命。斷之宜然。酒不損生。何為頓制。",
    "X60n1118_001:0235b21": "若使無損。理本無過。答曰。如來結戒。以絕惡源。得",
    "X60n1118_001:0235b22": "罪據心成業。肉乃因害。食之即罪。酒雖非損。過由",
    "X60n1118_001:0235b23": "亂神。餘處生過。過生由酒。斷酒則諸過頓除。況種",
    "X60n1118_001:0235b24": "愚癡之業。不免三惡道報。言餘處生罪者。由酒遂",
    "X60n1118_001:0235c01": "破餘戒。并得三十六失是也。",
    "X60n1118_001:0235c02": "△六曰不著香華鬘不香塗身",
    "X60n1118_001:0235c03": "遠離香觸二塵。故曰不著不塗。",
    "X60n1118_001:0235c04": "解曰。華鬘者。西域人。貫華作鬘。以嚴其首。",
    "X60n1118_001:0235c05": "梵語磨羅。此云鬘。天竺多用蘇摩那花。行列貫串。",
    "X60n1118_001:0235c06": "結之為鬘。無問男女。皆此莊嚴身首。以為飾好。",
    "X60n1118_001:0235c07": "此土則繒絨金寶。製飾巾冠之類是也。",
    "X60n1118_001:0235c08": "繒。帛也。絨。練熟絲也。製飾。謂以金銀七寶。製造纓",
    "X60n1118_001:0235c09": "絡環釧。併飾巾冠等。大經云。在額上名鬘。在頸名",
    "X60n1118_001:0235c10": "纓。在臂名釧。在指名環。是知七寶製造。皆曰華鬘。",
    "X60n1118_001:0235c11": "故經云。無服飾珍玩。衣趣蔽形。無以文彩。是也。",
    "X60n1118_001:0235c12": "香塗身者。西域貴人。用名香為末。令青衣摩身。",
    "X60n1118_001:0235c13": "名香。謂沉。檀。速。麝。龍腦。酥合。熏陸。白膠等。青衣。即",
    "X60n1118_001:0235c14": "童子。謂以末香使童子塗揩其軆。故曰摩身。",
    "X60n1118_001:0235c15": "此土則佩香。熏香。脂粉之類是也。",
    "X60n1118_001:0235c16": "佩是佩帶。熏即烟熏。脂即臙脂。粉即水粉。斯皆塗",
    "X60n1118_001:0235c17": "香裝飾之屬也。",
    "X60n1118_001:0235c18": "出家之人。豈宜用此。",
    "X60n1118_001:0235c19": "如上七寶製飾香花等。皆俗士所用。出俗為僧。已",
    "X60n1118_001:0235c20": "捨樂欲。剃髮染衣。修出世道。詎可同俗憍奢。迷心",
    "X60n1118_001:0235c21": "放逸。故云豈宜用此。",
    "X60n1118_001:0235c22": "佛制三衣。俱用麤疎麻布。獸毛蠶口。害物傷慈。非所",
    "X60n1118_001:0235c23": "應也。",
    "X60n1118_001:0235c24": "三衣。如後威儀中出。麤疎麻布者。麤以禦風寒。疎",
    "X60n1118_001:0236a01": "以却蚊虻。足為安身進道矣。獸毛即裘褐等。蠶口",
    "X60n1118_001:0236a02": "即綢絹等。此皆從殺生而得。故曰害物。有虧菩薩",
    "X60n1118_001:0236a03": "之心。故曰傷慈。違佛本制。復傷仁慈。故曰非所應",
    "X60n1118_001:0236a04": "也。按小乘十種衣。隨施得受。染以壞色。割截成衣。",
    "X60n1118_001:0236a05": "菩薩利生。以大慈為本。故非所應。若據楞嚴。大小",
    "X60n1118_001:0236a06": "皆遮。故經云。不服東方絲綿絹帛。及此土靴履裘",
    "X60n1118_001:0236a07": "毳。乳酪醍醐。如是比丘。於世真脫。酬還宿債。不遊",
    "X60n1118_001:0236a08": "三界。唐乾封二年二月。四天王白宣律師曰。釋迦",
    "X60n1118_001:0236a09": "如來初成道時。乃至涅槃。唯服麤布僧伽棃。及白",
    "X60n1118_001:0236a10": "[疊*毛]三衣。未曾著蠶衣繒帛(云云)。",
    "X60n1118_001:0236a11": "除年及七十。衰頺之甚。非帛不暖者。或可為之。餘俱",
    "X60n1118_001:0236a12": "不可。",
    "X60n1118_001:0236a13": "謂年至七十。四大衰朽。力弱形頺。若不著絲帛。則",
    "X60n1118_001:0236a14": "體凍寒生。或可用之。其餘四大不衰。年非七十。皆",
    "X60n1118_001:0236a15": "不應為。故云餘俱不可。",
    "X60n1118_001:0236a16": "夏禹惡衣。",
    "X60n1118_001:0236a17": "惡衣者。非精細之服。乃麤布也。禹姓姒。名文命。字",
    "X60n1118_001:0236a18": "密身。按諡法。受禪成功曰禹。乃黃帝之玄孫。禹父",
    "X60n1118_001:0236a19": "名鯀。堯時洪水滔天。鯀治水無功。舜乃舉禹續父",
    "X60n1118_001:0236a20": "業。居外十三年。以開九州。水害遂息。受舜禪位。都",
    "X60n1118_001:0236a21": "於安邑。國號曰夏。禹為人敏給克勤。其德不違。其",
    "X60n1118_001:0236a22": "仁可親。其言可信。其聲應鐘律。身有法度。故孔子",
    "X60n1118_001:0236a23": "稱曰。菲飲食而致孝乎鬼神。惡衣服而致美乎黻",
    "X60n1118_001:0236a24": "冕。卑宮室而盡力乎溝洫。禹吾無間然矣。昔帝堯。",
    "X60n1118_001:0236b01": "布衣掩形。鹿裘禦寒。衣履不敝不更換。漢文帝亦",
    "X60n1118_001:0236b02": "身衣弋綈。幃帳無文。晉武帝焚雉頭裘。猶敕不許",
    "X60n1118_001:0236b03": "貢獻奇技異服。斯等聖君非一。不能盡舉。",
    "X60n1118_001:0236b04": "公孫布被。",
    "X60n1118_001:0236b05": "公孫姓也。名弘。漢武帝徵為博士。天子察其敦厚。",
    "X60n1118_001:0236b06": "遂以為御史大夫。食不重肉。脫粟之飯。而為布被。",
    "X60n1118_001:0236b07": "俸祿皆給與仰食之賓。家無所餘。時汲黯奏曰。弘",
    "X60n1118_001:0236b08": "位在三公。然為布被。此詐也。帝問弘。弘謝曰。有之。",
    "X60n1118_001:0236b09": "誠中弘病。夫以三公為布被。實飾詐以釣名。且無",
    "X60n1118_001:0236b10": "汲黯忠。陛下安得聞此言。天子以為謙讓。愈益厚",
    "X60n1118_001:0236b11": "之。以弘為丞相。封平津侯。年八十而終。弘既無怨",
    "X60n1118_001:0236b12": "汲言。而且善其中已病。可謂寬仁雅量之至矣。",
    "X60n1118_001:0236b13": "王臣之貴。宜為不為。豈得道人。反貪華飾。壞色為服。",
    "X60n1118_001:0236b14": "糞掃蔽形。固其宜矣。",
    "X60n1118_001:0236b15": "壞色。謂以草木根葉泥等。染為緇色。以別五大色",
    "X60n1118_001:0236b16": "也。糞掃。是他所棄之物。拾取納之為衣。以遮蔽身",
    "X60n1118_001:0236b17": "形。息馳求心。斷憍恣念。而進修道業。如經所說。比",
    "X60n1118_001:0236b18": "丘持糞掃衣。就河而洗。諸天取汁用洗自身。不辭",
    "X60n1118_001:0236b19": "穢也。外道持淨[疊*毛]。次後將洗。諸天遙遮。勿污池水。",
    "X60n1118_001:0236b20": "是知重德。不重物也。王謂禹帝。臣謂公孫。貴是尊",
    "X60n1118_001:0236b21": "貴。位高之稱也。獸毛繒帛。是王臣所應宜為而不",
    "X60n1118_001:0236b22": "為。而為惡衣布被。壞色為服。糞掃蔽形。固本出家",
    "X60n1118_001:0236b23": "學道人。所當宜為而不為。而反貪世間華香繒絨",
    "X60n1118_001:0236b24": "裝飾之欲樂。深非所宜也。記云。今時禪講。自謂大",
    "X60n1118_001:0236c01": "乘不拘事相。綾羅鬬美。紫碧爭鮮。肆恣貪情。皆違",
    "X60n1118_001:0236c02": "聖教。豈不聞衡岳。但服艾絮。以禦風霜。天台四十",
    "X60n1118_001:0236c03": "餘年。唯披一衲。永嘉服不蠶口。荊溪大布而衣。良",
    "X60n1118_001:0236c04": "由深解大乘。方乃專崇苦行。請觀祖德。勿染邪風。",
    "X60n1118_001:0236c05": "稟教修身。真佛子矣。",
    "X60n1118_001:0236c06": "古有高僧。三十年著一緉鞋。況凡輩乎。",
    "X60n1118_001:0236c07": "緉音兩。雙履也。高僧即唐慧休法師。十六歲出家。",
    "X60n1118_001:0236c08": "學通經論。尤善華嚴。唯有律部未遑精閱。意以為",
    "X60n1118_001:0236c09": "戒可事求。按讀即曉。未勞師授。後忽披一卷。性遮",
    "X60n1118_001:0236c10": "茫然。方悔前議。乃負律提瓶。從洪律師聽四分律。",
    "X60n1118_001:0236c11": "三十餘遍。而顧諸學徒曰。余往聽經論。一遍入神。",
    "X60n1118_001:0236c12": "今聽律部。逾增逾暗。豈非理可虗求。事難通會。甞",
    "X60n1118_001:0236c13": "聽礪公講律。礪曰。法師大德暮年。如何猶勤律部。",
    "X60n1118_001:0236c14": "休曰。余憶出家之始。從虎口中來。豈以老朽而可",
    "X60n1118_001:0236c15": "斯須離耶。吾恨不得甞聞耳。今之後學。薄知文句。",
    "X60n1118_001:0236c16": "宗致渺然。即預師範。所以終夜長慨矣。休敬慎三",
    "X60n1118_001:0236c17": "業。懷課六時。奉禁守道。逾衰逾篤。衣服趣得葢體。",
    "X60n1118_001:0236c18": "襆懸壁上。著一麻鞋。經三十餘年。遇軟地則赤足。",
    "X60n1118_001:0236c19": "人問之故。答曰。信施難消。帝屢召入京。固以疾辭。",
    "X60n1118_001:0236c20": "春秋八十有八。又唐通慧禪師。大悟後。晚年唯一",
    "X60n1118_001:0236c21": "裙一被一麻鞋。二十載。布衲重縫。冬夏不易。左溪",
    "X60n1118_001:0236c22": "尊者。一條七衣。四十餘年。一尼師壇。終身不易。洗",
    "X60n1118_001:0236c23": "鉢則羣猴爭捧。誦經則眾鳥交翔。如此高德。非聖",
    "X60n1118_001:0236c24": "則賢。檢身崇樸乃爾。我等凡輩。不謹約身心積德",
    "X60n1118_001:0237a01": "可乎。",
    "X60n1118_001:0237a02": "噫。可不戒歟。",
    "X60n1118_001:0237a03": "大菩薩藏經云。若有味著花鬘塗香。即是味著熱",
    "X60n1118_001:0237a04": "鐵花鬘。亦是味著屎尿塗身。又昔有比丘。在蓮池",
    "X60n1118_001:0237a05": "邊經行。聞蓮華香。鼻受心著。池神言。比丘何以捨",
    "X60n1118_001:0237a06": "靜坐。而偷我香。時有一人。入池取花。掘根而去。比",
    "X60n1118_001:0237a07": "丘言。此人破汝池花。汝都無言。我但經行。訶我偷",
    "X60n1118_001:0237a08": "香。神言。世間惡人。罪糞沒頭。我不共言。汝是禪行",
    "X60n1118_001:0237a09": "好人。而著此香。破汝好事。是故訶汝。譬如白氎有",
    "X60n1118_001:0237a10": "點。人皆見之。惡人如黑衣。縱有墨點。人皆不見。誰",
    "X60n1118_001:0237a11": "問之者。如經所說。齅花尚被神責有點。況身塗著",
    "X60n1118_001:0237a12": "污德。可不戒哉。",
    "X60n1118_001:0237a13": "△七曰不歌舞倡妓不往觀聽",
    "X60n1118_001:0237a14": "離身口過。故曰不歌舞。遠色聲塵。故曰不觀聽。",
    "X60n1118_001:0237a15": "解曰。歌者口出歌曲。",
    "X60n1118_001:0237a16": "所謂歌唱曲令也。長引其聲詠之曰歌。樂書云。樂",
    "X60n1118_001:0237a17": "有歌。歌有曲。曲有詞。所以詩言志。歌詠言。吟咏之",
    "X60n1118_001:0237a18": "有上下。如草木之有柯葉也。爾雅曰。聲比於琴瑟",
    "X60n1118_001:0237a19": "曰歌。徒歌曰謠。謂無絲竹之類。獨歌之也。韓詩曰。",
    "X60n1118_001:0237a20": "有章曲曰歌。無章句曰謠。又咏詩曰歌。短歌謂之",
    "X60n1118_001:0237a21": "謠。詩注云。謠者歌聲之遠聞也。故善歌者。有含商",
    "X60n1118_001:0237a22": "吐角之音。列子云。秦青撫節悲歌。聲振林木。響遏",
    "X60n1118_001:0237a23": "行雲是也。",
    "X60n1118_001:0237a24": "舞者。身為戲舞。",
    "X60n1118_001:0237b01": "手足變弄曰戲舞。歌舞乃俳優雜戲也。",
    "X60n1118_001:0237b02": "倡妓者。謂琴瑟簫管之類是也。",
    "X60n1118_001:0237b03": "倡妓是音樂之總稱。樂者鐘鼓簫管宮商羽角徵",
    "X60n1118_001:0237b04": "籥也。琴瑟是絃樂。簫管是管樂。昔伏羲斵桐為琴。",
    "X60n1118_001:0237b05": "名曰離徽。絙桑為瑟。琴長七尺二寸。鳳池四寸。象",
    "X60n1118_001:0237b06": "四時。龍池八寸。象八風。絃二十七。以通神明之貺。",
    "X60n1118_001:0237b07": "舜制長三尺六寸六分。象朞之日。合天人之和。廣",
    "X60n1118_001:0237b08": "六寸。象六合。腰濶四寸。象四時。前廣後狹。象尊卑。",
    "X60n1118_001:0237b09": "上圓下方。象天地。五絃象五行。十三暉。象十二律。",
    "X60n1118_001:0237b10": "餘一暉象閏。後文王加少宮少商二絃成七。或云",
    "X60n1118_001:0237b11": "加文武二絃。瑟有三十六絃。以修身理性。反其天",
    "X60n1118_001:0237b12": "真。今人用之為戲樂誤也。昔女媧氏。用五十絃。秦",
    "X60n1118_001:0237b13": "帝使素女鼓。而聽之極悲。乃析而用其半。以抑其",
    "X60n1118_001:0237b14": "情。而樂乃和洽也。簫肅也。謂其聲肅肅而清也。編",
    "X60n1118_001:0237b15": "小竹管為之。參差不齊。象鳳之翼。大者二十三管。",
    "X60n1118_001:0237b16": "長尺四寸。小者十六管。長尺二寸。管有六孔。一曰",
    "X60n1118_001:0237b17": "七孔。今時簫似笛。或曰亦簫也。餘琵琶笙簧箏笛",
    "X60n1118_001:0237b18": "箜篌等。皆倡妓之類也。",
    "X60n1118_001:0237b19": "不得自作。亦不得他人作時。故往觀聽。",
    "X60n1118_001:0237b20": "自作從身口。二業生罪。觀聽從眼耳。二根招愆。故",
    "X60n1118_001:0237b21": "往者。顯非無心也。若路由彼過。無心觀聽不犯。",
    "X60n1118_001:0237b22": "古有仙人。因聽女歌音聲微妙。遽失神足。觀聽之害",
    "X60n1118_001:0237b23": "如是。況自作乎。",
    "X60n1118_001:0237b24": "遽。疾也。卒也。神足者。飛行也。大婆沙論云。昔有隲",
    "X60n1118_001:0237c01": "陀衍那王。將諸宮女。詣水迹山。除去男子。純與女",
    "X60n1118_001:0237c02": "人。燒眾名香。奏五妓樂。露形而舞。樂音清妙。香氣",
    "X60n1118_001:0237c03": "芬馥。時有五百仙人。乘神通上過。或見色。或聞聲。",
    "X60n1118_001:0237c04": "或嗅香。皆退神通。一時墮下。如折翼鳥。不復能飛。",
    "X60n1118_001:0237c05": "王見問曰。汝等是誰。諸仙答言。我是仙人。王言。汝",
    "X60n1118_001:0237c06": "得非非想定否。仙言。未得。乃至問言。汝得初禪否。",
    "X60n1118_001:0237c07": "仙言。曾得今失。時王瞋言。不離欲人。如何觀我宮",
    "X60n1118_001:0237c08": "人婇女。便拔劍斷截五百仙人手足。彼諸仙人。有",
    "X60n1118_001:0237c09": "從眼根而退。有從耳根而退。有從鼻根而退。是故",
    "X60n1118_001:0237c10": "一時墮落。故云觀聽之害如是。況自作乎。",
    "X60n1118_001:0237c11": "今世愚人。因法華有琵琶鐃鈸之句。恣學音樂。然法",
    "X60n1118_001:0237c12": "華乃供養諸佛。非自娛也。",
    "X60n1118_001:0237c13": "娛。樂也。琵琶是胡琴。長三尺五寸。象三才五行。四",
    "X60n1118_001:0237c14": "絃。象四時也。鐃。古以金造之。鈸。以銅作之。經云。若",
    "X60n1118_001:0237c15": "使人作樂。擊鼓吹角貝。簫笛琴箜篌。琵琶鐃銅鈸。",
    "X60n1118_001:0237c16": "如是眾妙音。盡持以供佛。或以歡喜心。歌唄頌佛",
    "X60n1118_001:0237c17": "德。乃至一小音。皆以成佛道。經謂使人作。顯非沙",
    "X60n1118_001:0237c18": "門自為也。盡持以供養。明非自娛也。",
    "X60n1118_001:0237c19": "應院作人間法事道場。猶可為之。今為生死捨俗出",
    "X60n1118_001:0237c20": "家。豈宜不修正務。而求工技樂。",
    "X60n1118_001:0237c21": "閑晏修道處。名為道場。佛坐菩提樹下成道。故名",
    "X60n1118_001:0237c22": "其處為道場。今以人間法事為道場者。是隨俗言",
    "X60n1118_001:0237c23": "耳。應院。謂應赴菴院也。原佛教中。本無應赴事。良",
    "X60n1118_001:0237c24": "猶末法人訛。不為超生越死出家者。饕餮世間穢",
    "X60n1118_001:0238a01": "利。故有之也。割愛辭親。是曰捨俗。出煩惱家。故曰",
    "X60n1118_001:0238a02": "為生死。禪誦禮拜。勤修福慧。名為正務。既為生死",
    "X60n1118_001:0238a03": "不修正務。而反求工巧於世技樂。重增生死之累。",
    "X60n1118_001:0238a04": "自喪己德。忝玷法門。故止觀云。皮文美角。膏煎鐸",
    "X60n1118_001:0238a05": "毀。已自害人。況修出世之道。而當樹林招鳥。腐氣",
    "X60n1118_001:0238a06": "來蠅。豈不摧折污辱乎。注曰。象為牙死。犀為角亡。",
    "X60n1118_001:0238a07": "翠為羽殘。膏有明故煎。鐸有聲故毀。麋鹿為皮自",
    "X60n1118_001:0238a08": "害。眾鳥集樹。必為枯折。蒼蠅集於腐肉。反憎肉臭。",
    "X60n1118_001:0238a09": "喻出家人。自以技能招害。摧折自行。污辱三寶。過",
    "X60n1118_001:0238a10": "非小也。",
    "X60n1118_001:0238a11": "乃至圍棊陸博骰擲摴蒱等事。",
    "X60n1118_001:0238a12": "圍棊古三百六十路。今十九路。象棊有三十六旬。",
    "X60n1118_001:0238a13": "以象牙飾之。故名象棊。又云。世傳堯作圍棊。武王",
    "X60n1118_001:0238a14": "作象棊。以象戰鬬也。有云。昔神農以日月星辰為",
    "X60n1118_001:0238a15": "像。唐相國牛僧孺。用車馬將士卒。加砲代之為機",
    "X60n1118_001:0238a16": "矣。骰即骰子。是陸博采具。陸博即雙陸棊。亦名博",
    "X60n1118_001:0238a17": "塞戲。魏曹植製雙陸局。以五木為骰子。有梟盧雉",
    "X60n1118_001:0238a18": "犢塞五者。為勝負之采。故人刻一骰為梟鳥形。得",
    "X60n1118_001:0238a19": "之為上勝。又骰六箸。行六棊。謂之六博也。擲者投",
    "X60n1118_001:0238a20": "也。拋也。如擲色。投壺。拋毬。跳錢也。樗音樞。蒱音蒲。",
    "X60n1118_001:0238a21": "相傳謂老子入胡作。用六子為馬。今人擲之為戲。",
    "X60n1118_001:0238a22": "亦博奕之總名。所謂樗蒲一擲百萬是也。乃至與",
    "X60n1118_001:0238a23": "等者。皆戲樂未盡之舉也。",
    "X60n1118_001:0238a24": "皆亂道心。增長過惡。",
    "X60n1118_001:0238b01": "如上所說。俱擾亂正念。增長貪瞋煩惱。生死過患",
    "X60n1118_001:0238b02": "由此而興。誠非釋子所為也。",
    "X60n1118_001:0238b03": "噫。可不戒歟。",
    "X60n1118_001:0238b04": "大論云。聲相不停。暫聞即滅。愚癡之人。不解聲相",
    "X60n1118_001:0238b05": "無常變失。故於音聲中。妄生好樂。於已過之聲。念",
    "X60n1118_001:0238b06": "而生著。有智之人。觀聲生滅。前後不俱。無相及者。",
    "X60n1118_001:0238b07": "作如是知。則不染著。若斯人者。諸天音樂。尚不能",
    "X60n1118_001:0238b08": "亂。何況人聲。如是等種種因緣。訶聲過失。如大迦",
    "X60n1118_001:0238b09": "葉等。聞天王彈琴。尚起作舞。不能自安。況凡夫輩。",
    "X60n1118_001:0238b10": "可不當深戒歟。",
    "X60n1118_001:0238b11": "△八曰不坐高廣大牀",
    "X60n1118_001:0238b12": "身離觸塵。故曰不坐。量越聖制。故曰高廣。",
    "X60n1118_001:0238b13": "解曰。佛制繩牀。高不過如來八指。過此即犯。",
    "X60n1118_001:0238b14": "如來是佛十號之首。謂佛乘如實道來成正覺。故",
    "X60n1118_001:0238b15": "名如來。如來金身丈六。一指濶二寸。八指當周尺",
    "X60n1118_001:0238b16": "一尺六寸。越斯量者。故曰過此。阿含經云。足長尺",
    "X60n1118_001:0238b17": "六非高。濶四尺非廣。長八尺非大。復有八種牀。一",
    "X60n1118_001:0238b18": "金。二銀。三牙。四角。五如來。六緣覺。七羅漢。八師僧。",
    "X60n1118_001:0238b19": "前四約物辯貴。體不合坐。後四約人辯大。縱令地",
    "X60n1118_001:0238b20": "鋪。擬於尊人。亦不合坐。言繩牀者。或以草麻藤等",
    "X60n1118_001:0238b21": "織成。脚有曲直。若繩若木。過量皆犯。",
    "X60n1118_001:0238b22": "乃至漆彩雕刻。及紗絹帳褥之類。亦不宜用。",
    "X60n1118_001:0238b23": "大律云。牀有二種。一高。二下。卑牀曰下。麁弊亦名",
    "X60n1118_001:0238b24": "下。高大名高。妙好亦名高。妙好即漆彩雕刻金銀",
    "X60n1118_001:0238c01": "牙角等。如是之牀。及紗羅絹帳。上妙氈褥。皆非出",
    "X60n1118_001:0238c02": "世道人之宜。乃王臣俗士所貴。違佛明制。自敗己",
    "X60n1118_001:0238c03": "德。故曰不宜用也。類者。餘一切貴價被席等是也。",
    "X60n1118_001:0238c04": "古人用草為座。宿於樹下。今有牀榻。亦既勝矣。何更",
    "X60n1118_001:0238c05": "高廣。縱恣幻軀。",
    "X60n1118_001:0238c06": "牀狹而長者曰榻。古人者。古德高僧也。或住深山。",
    "X60n1118_001:0238c07": "或依樹下。以草為座。起則經行。坐即禪思。今居廣",
    "X60n1118_001:0238c08": "廈密屋。宿於高牀長榻。可謂勝彼樹下草座多矣。",
    "X60n1118_001:0238c09": "何用更復高廣。縱恣幻軀。失沙門之高範。違佛祖",
    "X60n1118_001:0238c10": "之垂言。東林混融禪師。示眾曰。避萬乘尊榮。受六",
    "X60n1118_001:0238c11": "年饑凍。不離草座。成等正覺。度無量眾。此黃面老",
    "X60n1118_001:0238c12": "爺出家樣子。後輩忘本。反為口體。如佛言曰。為沙",
    "X60n1118_001:0238c13": "門者。去世資財。乞食取足。日中一食。樹下一宿。慎",
    "X60n1118_001:0238c14": "不再矣。故唐通慧禪師入太白山。不賷糧食。取給",
    "X60n1118_001:0238c15": "草果。渴則飲水。息則依樹。經於五年。因以木打塊。",
    "X60n1118_001:0238c16": "塊破形消。廓然大悟。敬雲法師入泰山。結草為衣。",
    "X60n1118_001:0238c17": "拾果為食。行法華三昧。感普賢現身證明。如斯高",
    "X60n1118_001:0238c18": "德非一。備載傳燈高僧傳中。自當尋閱。言幻軀者。",
    "X60n1118_001:0238c19": "地水火風。四大假合成身。虗妄不實。猶如夢幻。愚",
    "X60n1118_001:0238c20": "夫不了。執之為實。是以恣情縱欲。增長漏業。長淪",
    "X60n1118_001:0238c21": "三有矣。",
    "X60n1118_001:0238c22": "脇尊者。一生脇不著席。",
    "X60n1118_001:0238c23": "尊者中天竺人。本名難生。由在母胎六十年始生。",
    "X60n1118_001:0238c24": "因以為名。出家年晚。得遇九祖伏馱尊者。執侍左",
    "X60n1118_001:0239a01": "右。未甞睡眠。日則披閱三藏。夜則坐禪。因其脇不",
    "X60n1118_001:0239a02": "至席。故世稱曰脇尊者。即第十祖。或云九祖。",
    "X60n1118_001:0239a03": "高峰妙禪師。三年立願不沾牀凳。",
    "X60n1118_001:0239a04": "元高峰妙禪師。縛柴為龕。冬夏一衲。搗松和糜為",
    "X60n1118_001:0239a05": "食。後住天目山西巖。築一小室。榜曰死關。其巖非",
    "X60n1118_001:0239a06": "梯莫登。而去梯斷緣。雖弟子罕得瞻視。故內無牀",
    "X60n1118_001:0239a07": "凳。外絕給侍。不澡身。不薙髮。截甖為鐺。併日一食。",
    "X60n1118_001:0239a08": "三年晏如也。今時出家。戒德未具。心地未明。安享",
    "X60n1118_001:0239a09": "無虞。可不自愧煞乎。傚不薙髮。自號頭陀。寧不大",
    "X60n1118_001:0239a10": "謬哉。",
    "X60n1118_001:0239a11": "悟達受沉香之座。尚損福而招報。",
    "X60n1118_001:0239a12": "唐知玄法師。俗姓陳。三學洞貫。名冠一時。異跡尤",
    "X60n1118_001:0239a13": "多。故世號為陳菩薩。五歲即便能詩。十四講涅槃",
    "X60n1118_001:0239a14": "經。李商隱贈詩云。十四沙彌能講經。似師年紀秪",
    "X60n1118_001:0239a15": "擕瓶。沙彌說法沙門聽。不在年高在性靈。懿宗賜",
    "X60n1118_001:0239a16": "沉香寶座。高二丈餘。僖宗賜號曰悟達國師。二帝",
    "X60n1118_001:0239a17": "供養。隆厚非常。後忽定中見菩薩降手摩玄頂。演",
    "X60n1118_001:0239a18": "深妙法。而安慰之。言訖即隱。俄見一珠入玄在股。",
    "X60n1118_001:0239a19": "隆起痛甚。上有晁錯二字。遂成人面瘡。而玄前身",
    "X60n1118_001:0239a20": "是漢袁盎。奏斬錯腰於東市。玄十世為高僧。錯求",
    "X60n1118_001:0239a21": "報不得。因過受人主寵遇。一念名利心起。於德有",
    "X60n1118_001:0239a22": "損。故能害之。後詣西蜀遇。迦諾迦尊者。洗以三昧",
    "X60n1118_001:0239a23": "水即愈。詳如本傳。",
    "X60n1118_001:0239a24": "噫。可不戒歟。",
    "X60n1118_001:0239b01": "此牀座帳褥。乃四聖種中之一。名臥具知足聖種。",
    "X60n1118_001:0239b02": "於此知足。則能進修道業。證三菩提。故名聖種。若",
    "X60n1118_001:0239b03": "不知足。則道果無分。聖種失矣。如悟達國師。見解",
    "X60n1118_001:0239b04": "超時。行位未測。由不知足。一念心起。德損禍至。我",
    "X60n1118_001:0239b05": "輩何人。不以為後戒哉。",
    "X60n1118_001:0239b06": "△九曰不非時食",
    "X60n1118_001:0239b07": "舌根離過中之味塵。故曰不非時食。",
    "X60n1118_001:0239b08": "解曰。非時者。過日午。非僧食之時分也。諸天早食。佛",
    "X60n1118_001:0239b09": "午食。畜生午後食。鬼夜食。僧宜學佛。不過午食。",
    "X60n1118_001:0239b10": "大律云。非時者。有二分齊。一謂日過中。二謂明相",
    "X60n1118_001:0239b11": "未出。又云日影過西一髮一線。即曰非時。今云日",
    "X60n1118_001:0239b12": "午者。乃順此方之言。的依經律。應云日中。良以午",
    "X60n1118_001:0239b13": "分八刻。前四名時。後四非時。恐人渾濫。故不言午。",
    "X60n1118_001:0239b14": "而言中也。起世因本經云。烏哺沙他。此言增長。謂",
    "X60n1118_001:0239b15": "受持齋法。增長善根。故佛教以過中不食為齋。如",
    "X60n1118_001:0239b16": "毗羅三昧經。以午食為法食。瓶沙王問佛。何故佛",
    "X60n1118_001:0239b17": "日中食。佛言。早起諸天食。日中三世諸佛食。日西",
    "X60n1118_001:0239b18": "畜生食。日暮鬼神食。如來欲斷六趣因。令入道中。",
    "X60n1118_001:0239b19": "故制令同三世佛食。所以如來恒處中道。自[言*(廷壬+旦)]王",
    "X60n1118_001:0239b20": "宮。乃至涅槃。中間未甞非時噉食。今時學者。有分",
    "X60n1118_001:0239b21": "禪分律。自謂禪無拘執。任噉任餐。則放恣無愧。食",
    "X60n1118_001:0239b22": "無晝夜。寧知禪是佛心。律是佛行。大乘小乘。悉皆",
    "X60n1118_001:0239b23": "同學。故律本云。同一師學。如水乳合。既同一如來",
    "X60n1118_001:0239b24": "大師教學。何得禪律各分。如水乳合。豈可互相詆",
    "X60n1118_001:0239c01": "讟。又戒猶人之衣食。非衣食則人奚存。禪無律。則",
    "X60n1118_001:0239c02": "僧安在。故大律云。毗尼藏者。是佛法壽命。毗尼藏",
    "X60n1118_001:0239c03": "住。佛法亦住。是故如來垂將涅槃。猶諄諄誨囑。使",
    "X60n1118_001:0239c04": "依波羅提木叉為師。迦葉奉之終身。日中一食。祖",
    "X60n1118_001:0239c05": "祖傳持。未甞有毀教滅律者。苟能見過如來。行超",
    "X60n1118_001:0239c06": "迦葉。一任毀之滅之。如或未然。速宜知改。豈有悟",
    "X60n1118_001:0239c07": "佛祖之心。而毀佛祖之行。猶讀孔子之書。而非孔",
    "X60n1118_001:0239c08": "子之禮。世儒尚不肯為。況釋子學出世之道。而忍",
    "X60n1118_001:0239c09": "誹釋尊之教乎。",
    "X60n1118_001:0239c10": "餓鬼聞碗鉢聲。則咽中火起。故午食尚宜寂靜。況過",
    "X60n1118_001:0239c11": "午乎。",
    "X60n1118_001:0239c12": "咽。喉也。由人慳貪。故墮餓鬼道中。咽小如針。腹大",
    "X60n1118_001:0239c13": "如鼓。常為饑渴所逼。若聞碗鉢之聲。則喉中發燄。",
    "X60n1118_001:0239c14": "而自燒然。午前雖非餓鬼食時。尚宜寂靜。無令聞",
    "X60n1118_001:0239c15": "聲火起。而受燒然之苦。況午後正當鬼食之時。令",
    "X60n1118_001:0239c16": "聞聲見食。即內外燒然。釋子慈心。何忍彼苦。而自",
    "X60n1118_001:0239c17": "安餐。是故二時粥飯。猶施食呪願。令彼獲安。況非",
    "X60n1118_001:0239c18": "時噉食。使其生苦。大乖菩薩之心。非釋子之慈行",
    "X60n1118_001:0239c19": "也。",
    "X60n1118_001:0239c20": "昔有高僧。聞鄰房僧午後舉爨。不覺涕泣。悲佛法之",
    "X60n1118_001:0239c21": "衰殘也。",
    "X60n1118_001:0239c22": "爨。音竄。進火曰爨。氣上曰炊。謂舉火煑食也。昔法",
    "X60n1118_001:0239c23": "慧禪師。住鄴寺。聞鄰房比丘午後炊爨。自念去聖",
    "X60n1118_001:0239c24": "時遙。人多廢戒。深傷佛法之衰殘。不覺淚下沾衾。",
    "X60n1118_001:0240a01": "今人既無古賢護法之心。而反生毀謗。安然無愧",
    "X60n1118_001:0240a02": "可乎。宋徽宗。惑於道士林靈素妖言。改佛為道。法",
    "X60n1118_001:0240a03": "師永道。上疏陳諫。帝大怒。收永付開封獄。舂陵守。",
    "X60n1118_001:0240a04": "謂師曰。道人蔬食。且不過中。甚非自全計。宜茹葷",
    "X60n1118_001:0240a05": "血。師囅然曰。死則死耳。佛禁不可犯也。又唐法師",
    "X60n1118_001:0240a06": "悟恩。字修己。時稱義虎。平時一食。不離衣鉢。不畜",
    "X60n1118_001:0240a07": "財貨。晨粥親視明相。每布薩大眾雲集。澘然淚下。",
    "X60n1118_001:0240a08": "葢思大集經云。有無戒比丘。滿閻浮之言也。",
    "X60n1118_001:0240a09": "今人體弱多病。欲數數食者。或不能持此戒。故古人",
    "X60n1118_001:0240a10": "稱晚食為藥石。取療病之意也。必也知違佛制。生大",
    "X60n1118_001:0240a11": "慚愧。念餓鬼苦。常行悲濟。不多食。不美食。不安意食。",
    "X60n1118_001:0240a12": "庶幾可耳。",
    "X60n1118_001:0240a13": "數者。頻也。藥石者。古針灸治病。用石為針。今乃用",
    "X60n1118_001:0240a14": "鐵。以存其本。故云藥石。又五石能治病。亦名藥石。",
    "X60n1118_001:0240a15": "古人稱晚食為藥石者。戒律久廢。一時難以改正。",
    "X60n1118_001:0240a16": "故古德權開。終圖其復本也。既云必知違佛明制。",
    "X60n1118_001:0240a17": "則不可執權迷實。以為常途軌則。依法不依人。方",
    "X60n1118_001:0240a18": "為正見佛子。以必知違佛制。故生大慚愧。由慚愧",
    "X60n1118_001:0240a19": "故。不安意食。念餓鬼苦。故常行悲濟。以悲濟故。於",
    "X60n1118_001:0240a20": "食心不安意生美。而減分施他。故不多食也。如有",
    "X60n1118_001:0240a21": "重病。非穀不治。醫教令食。聽於屏處與之。瘥已。即",
    "X60n1118_001:0240a22": "須斷絕。況療病自有湯膏丸散。如來聽服五果八",
    "X60n1118_001:0240a23": "漿。糖蜜酥油。足以愈疾。何用噉嚼。偏違佛教。自招",
    "X60n1118_001:0240a24": "罪累。故天台云。病故毀戒。如破浮囊。惜膿血臭身。",
    "X60n1118_001:0240b01": "破清淨法身。處處經云。佛言。中後不食有五福。一",
    "X60n1118_001:0240b02": "少婬。二少睡。三得一心。四少下風。五得身安隱。亦",
    "X60n1118_001:0240b03": "不作病。既云安隱。復不作病。則有病正宜戒之。古",
    "X60n1118_001:0240b04": "云。禍從口出。病從口入。故大律中。比丘有病。即令",
    "X60n1118_001:0240b05": "斷食。以瘥為度。名為天醫。有病無病。常當觀察此",
    "X60n1118_001:0240b06": "身。為生老病死之本。眾苦之源。深自尅責。制其情",
    "X60n1118_001:0240b07": "欲。何以縱彼愛根。自增苦本。故法苑云。惟無常苦",
    "X60n1118_001:0240b08": "空之悲。念生老病死之患。長夜悲倒懸之苦。漂淪",
    "X60n1118_001:0240b09": "陷墜之溺。思之痛傷亦深可懼。而不懼累劫之殃。",
    "X60n1118_001:0240b10": "但憂一身之命。所以飽食長眠。何當豚犬。破齋夜",
    "X60n1118_001:0240b11": "食。鬼道無殊。是故施主失應時之福。眾僧損良田",
    "X60n1118_001:0240b12": "之種。比見邊方道俗。聞律開食果汁漿。遂即食乾",
    "X60n1118_001:0240b13": "棗汁。或生梨蒲萄石榴。不搗汁飲。并子總食。雖有",
    "X60n1118_001:0240b14": "擣汁。非澄使清。取濁濃汁并滓而食。或有聞開食",
    "X60n1118_001:0240b15": "舍樓伽漿。以患熱病。遂取藕根生食。或有取飯汁",
    "X60n1118_001:0240b16": "飲。或無饑渴。非時食酥油蜜石蜜等。或用杏仁煎",
    "X60n1118_001:0240b17": "作稠湯。如此濫者非一。不可具述。",
    "X60n1118_001:0240b18": "如或不然。得罪彌重。",
    "X60n1118_001:0240b19": "彌。大也。甚也。如或不然者。謂無病而託病。輕病而",
    "X60n1118_001:0240b20": "托重。復不生大慚愧等。而毀佛禁戒。得罪非輕。故",
    "X60n1118_001:0240b21": "曰彌重。近世阿師。不諳律教。謂有七事因緣。非時",
    "X60n1118_001:0240b22": "得食。曰病時。作衣時。施衣時。道行時。乘船時。大眾",
    "X60n1118_001:0240b23": "集時。沙門施食時。原此七事。出別眾食戒。開其午",
    "X60n1118_001:0240b24": "前有此七緣。得別眾食。非謂午後。且與非時食戒。",
    "X60n1118_001:0240c01": "迥不相干。律有明文。何不檢看。二百五十戒相尚",
    "X60n1118_001:0240c02": "自不知。而稱為比丘者。寧不愧哉。自誤誤人。過非",
    "X60n1118_001:0240c03": "小矣。昔傅大士是彌勒菩薩化身。每行清齋。竟日",
    "X60n1118_001:0240c04": "不食。減餐以施貧餒。今者二時飽食。猶不知愧。故",
    "X60n1118_001:0240c05": "違佛制不觀祖德。不念他乏。焉得名為好心出家。",
    "X60n1118_001:0240c06": "或曰永嘉云。大悟不拘於小節。奚在瑣瑣行持。答",
    "X60n1118_001:0240c07": "曰。斯謂實際理地不受一塵。致於真如佛性尚不",
    "X60n1118_001:0240c08": "立。況其他小節乎。如云。婬房酒肆無非清淨道場。",
    "X60n1118_001:0240c09": "苟執事言之。則入地獄如箭。迦葉結集。猶不捨微",
    "X60n1118_001:0240c10": "細之戒。何云不拘。若其上上根人。得事事無礙。則",
    "X60n1118_001:0240c11": "萬事門中不捨一法。又有何小節而見拘耶。或曰。",
    "X60n1118_001:0240c12": "有二比丘犯婬殺。波離增罪結。維摩頓除疑。此復",
    "X60n1118_001:0240c13": "云何。答曰。斯明無心犯也。彼二比丘。共住山菴。一",
    "X60n1118_001:0240c14": "外出遊行。一在菴坐禪睡熟。樵女入菴。偷犯淨戒。",
    "X60n1118_001:0240c15": "既寤心生不悅。彼外出者還。以事陳知。彼即瞋逐",
    "X60n1118_001:0240c16": "樵女。女怖墮坑而死。二心俱懷憂惱。一由無心犯",
    "X60n1118_001:0240c17": "婬。一由無心犯殺。以初如來結戒。未制無心不犯。",
    "X60n1118_001:0240c18": "故波離據事結罪。苟其有心。便獲阿鼻業矣。縱得",
    "X60n1118_001:0240c19": "羯磨。僅免地獄。現生寧獲證悟。若以婬殺為小節。",
    "X60n1118_001:0240c20": "不知更以何為大哉。或曰。勇施推罪性了不可得。",
    "X60n1118_001:0240c21": "即往東方頓成正覺。何言不獲證悟。答曰。勇施乃",
    "X60n1118_001:0240c22": "再來菩薩示現。俾後世懺悔者。達罪性空。滅業根",
    "X60n1118_001:0240c23": "本設非再來。奚能成佛之速。故云多劫曾為忍辱",
    "X60n1118_001:0240c24": "仙。明非一生也。如或不然。請自揣看。諸佛無量神",
    "X60n1118_001:0241a01": "通妙用。汝今百無一能。何由頓成正覺。事理性相。",
    "X60n1118_001:0241a02": "觸目茫然。如何不拘小節。貪瞋滿腹。我人填胸。未",
    "X60n1118_001:0241a03": "能聞謗如飲甘露。何從頓入不思議。豈不聞乘戒",
    "X60n1118_001:0241a04": "俱急。如鳥二翼。翱翔霄漢。扶搖萬里。得無快哉。倘",
    "X60n1118_001:0241a05": "一妄生邪解。即落豁達空。撥因果。作在心。殃在身",
    "X60n1118_001:0241a06": "矣。如或不信。當觀下文。",
    "X60n1118_001:0241a07": "噫。可不戒歟。",
    "X60n1118_001:0241a08": "大律云。沙門釋子。寧自破腹。不應夜食。沙彌尼戒",
    "X60n1118_001:0241a09": "經云。若國王長者。過日中施。亦不得食。終死不犯",
    "X60n1118_001:0241a10": "也。大乘蓮華藏經云。受佛禁戒。不護將來。各言我",
    "X60n1118_001:0241a11": "是依大乘法。猶如冥夜。各自說言。我得佛法。受鐵",
    "X60n1118_001:0241a12": "鏘地獄。從地獄出。瘖瘂聾盲。不見正法。又舍利弗",
    "X60n1118_001:0241a13": "問經云。佛告舍利弗。非時食者。是破戒人。是犯盜",
    "X60n1118_001:0241a14": "人。是癩病人。壞善果故。非我弟子。盜我法利。盜名",
    "X60n1118_001:0241a15": "盜食。一團一撮。片鹽片醋。死墮燋腸地獄。吞熱鐵",
    "X60n1118_001:0241a16": "丸。從地獄出。生猪狗中。食諸不淨。及生惡鳥。人怪",
    "X60n1118_001:0241a17": "其聲。後生餓鬼。還於寺中。在圊廁內。噉食糞穢。並",
    "X60n1118_001:0241a18": "百千萬歲。更生人中。貧窮下賤。人所厭惡。所有言",
    "X60n1118_001:0241a19": "說。人不信用。不如盜一人物。其罪尚輕。割奪多人",
    "X60n1118_001:0241a20": "良祐福田。斷絕出世道故。是大劫賊。是即餓鬼。為",
    "X60n1118_001:0241a21": "罪窟宅。其時食者。是即福田。是即出家。是即天人",
    "X60n1118_001:0241a22": "良友。是即天人導師。如佛所說。令人毛骨悚然。何",
    "X60n1118_001:0241a23": "為一餐之食。遺累至此。其有智者。可不深戒歟。",
    "X60n1118_001:0241a24": "△十曰不捉持生像金銀寶物",
    "X60n1118_001:0241b01": "身離利欲。故曰不持生像。",
    "X60n1118_001:0241b02": "解曰。生即金也。像似也。似金者銀也。謂金色生本自",
    "X60n1118_001:0241b03": "黃。銀可染黃似金也。",
    "X60n1118_001:0241b04": "此胡漢雙舉也。漢言金銀。胡言生像。大律云。生色",
    "X60n1118_001:0241b05": "似色是也。生色者。謂金生本自黃色。不可變改也。",
    "X60n1118_001:0241b06": "似色者。謂銀可染變為黃色。如以石黃煑銀令似",
    "X60n1118_001:0241b07": "金也。胡言者。良由譯人從天竺來。路經胡地。傳彼",
    "X60n1118_001:0241b08": "胡語。譯為華言。若準天竺梵音。呼金為蘇伐羅。呼",
    "X60n1118_001:0241b09": "銀為阿路巴。雖得斯名。然亦未詳其義。或有名無",
    "X60n1118_001:0241b10": "義。五不翻中之一。如此方金銀。亦有名無義。據上",
    "X60n1118_001:0241b11": "世稱銀為乾汞。謂水銀為藥銀。斯之少別耳。",
    "X60n1118_001:0241b12": "寶者。七寶之類也。",
    "X60n1118_001:0241b13": "一金。二銀。三毗琉璃。四頗梨。即水玉。五[王*車]磲。六瑪",
    "X60n1118_001:0241b14": "瑙。七赤珍珠。其餘珊瑚琥珀日珠月珠摩尼珠等。",
    "X60n1118_001:0241b15": "皆寶之類也。經云。乃至不得習弄兵杖。",
    "X60n1118_001:0241b16": "皆長貪心。妨廢道業。故佛在世時。僧皆乞食。不立烟",
    "X60n1118_001:0241b17": "爨。衣服房舍。悉任外緣。置金銀於無用之地。捉持尚",
    "X60n1118_001:0241b18": "禁。清可知矣。",
    "X60n1118_001:0241b19": "金銀七寶。皆增長人貪愛之心。故妨廢修行道業。",
    "X60n1118_001:0241b20": "貪為鬼畜之根。愛為生死之本。如來出世。原為斷",
    "X60n1118_001:0241b21": "絕眾生生死根株。故令遠離世利。衣食房舍。既任",
    "X60n1118_001:0241b22": "他施。故置金銀於無用之地。後因病比丘。乃漸聽",
    "X60n1118_001:0241b23": "立烟爨房舍。今時房舍悉備。食用皆出常住。猶嫌",
    "X60n1118_001:0241b24": "不稱己懷。不知是何心哉。佛既不聽捉持。則其不",
    "X60n1118_001:0241c01": "貪少欲之清節。可自知矣。餘律或言不受畜。或言",
    "X60n1118_001:0241c02": "不捉持。以捉持是畜之漸因。亦染污淨德。故佛制",
    "X60n1118_001:0241c03": "斷。",
    "X60n1118_001:0241c04": "鋤金不顧。世儒尚然。釋子稱貧。畜財奚用。",
    "X60n1118_001:0241c05": "彼既不顧。我何稱貧。衣食悉任外緣。故曰畜財奚",
    "X60n1118_001:0241c06": "用。世儒者。漢北海管寧也。寧少時與華歆為友。同",
    "X60n1118_001:0241c07": "席讀書。曾與歆共鋤菜。見地有金。揮鋤不顧。與瓦",
    "X60n1118_001:0241c08": "石無異。歆捉而擲之。時人以是知其優劣矣。寧後",
    "X60n1118_001:0241c09": "適遼東三十七年。魏主丕徵之。乃浮海西歸。以為",
    "X60n1118_001:0241c10": "太中大夫不受。其名行高潔若此。又能因事導人",
    "X60n1118_001:0241c11": "於善。人皆服其化。年八十有四卒。歆為尚書令。行",
    "X60n1118_001:0241c12": "逆。不得其終。先曹操欲弒獻帝后伏氏。及二皇子。",
    "X60n1118_001:0241c13": "使郄慮持節策。收后璽綬。歆即壞戶。發壁。就牽后",
    "X60n1118_001:0241c14": "出。披髮徒跣泣行。帝見不能救。遂將后下暴室幽",
    "X60n1118_001:0241c15": "死。二皇子皆酖殺之。所謂知其優劣者此也。",
    "X60n1118_001:0241c16": "今人不能俱行乞食。或入叢林。或住菴院。或出遠方。",
    "X60n1118_001:0241c17": "亦未免有金銀之費。必也知違佛制。生大慚愧。念他",
    "X60n1118_001:0241c18": "貧乏。常行布施。不營求。不畜積。不販賣。不以七寶粧",
    "X60n1118_001:0241c19": "飾衣器等物。庶幾可耳。",
    "X60n1118_001:0241c20": "此是大師權開。非佛本意。故曰必也知違佛制。以",
    "X60n1118_001:0241c21": "知違制故。生大慚愧。念他貧乏故。常行布施。不營",
    "X60n1118_001:0241c22": "求者。謂不種種經營求索也。不畜積者。謂有檀越",
    "X60n1118_001:0241c23": "布施。即將以供三寶。自獲善果。復令施福轉增。不",
    "X60n1118_001:0241c24": "可畜之箱囊。積之高閣。故經云。無得藏積穢寶。人",
    "X60n1118_001:0242a01": "與不受。受則不留。轉濟窮乏。常為人說不貪之德。",
    "X60n1118_001:0242a02": "是也。不販賣者。謂不賤買貴賣。虧損淨行。縱得財",
    "X60n1118_001:0242a03": "利供僧。佛不許受。繪塑佛像。不聽禮拜。業疏云。但",
    "X60n1118_001:0242a04": "以邪心。有涉貪染。為利賣法。禮佛讀經斷食等。所",
    "X60n1118_001:0242a05": "獲贜賄。皆曰邪命物。不以七寶粧飾衣器等物者。",
    "X60n1118_001:0242a06": "謂非釋子所宜。及增長愛根。成有漏業故也。梵語",
    "X60n1118_001:0242a07": "貧婆。此云叢林。譬如大樹叢叢。故僧聚處名曰叢",
    "X60n1118_001:0242a08": "林。西國僧俗修行。於蘭若處。多結草菴居之。院是",
    "X60n1118_001:0242a09": "禪室。凡庭館有垣墻者。皆曰院。",
    "X60n1118_001:0242a10": "如或不然。得罪彌重。",
    "X60n1118_001:0242a11": "謂若不生大慚愧等。故違佛制。得罪非小也。",
    "X60n1118_001:0242a12": "噫。可不戒歟。",
    "X60n1118_001:0242a13": "昔目連尊者。共沙彌專頭。飛到雪山阿耨大池上",
    "X60n1118_001:0242a14": "坐禪。時沙彌見池邊金沙。便作是念。我當盛此沙。",
    "X60n1118_001:0242a15": "著佛澡罐下。目連從禪定起。乘空而還。時沙彌為",
    "X60n1118_001:0242a16": "非人所持。不能飛行。目連顧視。令捨金沙。即乘空",
    "X60n1118_001:0242a17": "而去。又一比丘。將一沙彌歸看親里。途中有非人",
    "X60n1118_001:0242a18": "化作龍來。右繞沙彌。以花散上。讚言善哉。大得善",
    "X60n1118_001:0242a19": "利。彼到親里家已。欲還。親里即以錢與沙彌為路",
    "X60n1118_001:0242a20": "糧。沙彌持至中途。非人復化作龍來。左繞沙彌。以",
    "X60n1118_001:0242a21": "土坌上說言。汝失善利。出家修道而捉錢行。沙彌",
    "X60n1118_001:0242a22": "便啼。比丘回視。知其持錢。便令捨錢。非人復如前",
    "X60n1118_001:0242a23": "供養。由是觀之。為害非小。故佛喻之為大毒虵。喪",
    "X60n1118_001:0242a24": "身敗德。無不由之。可不戒歟。如上十戒。前四是性",
    "X60n1118_001:0242b01": "罪。謂其性本自是罪。不由佛制故有。無論在家出",
    "X60n1118_001:0242b02": "家。作之即墮三塗。故名性罪。亦名根本戒。以犯之",
    "X60n1118_001:0242b03": "如樹斷根。不復還更生長。後六是遮罪。由佛遮禁。",
    "X60n1118_001:0242b04": "不聽毀犯。故名遮罪。設有違犯。不得覆藏。即須深",
    "X60n1118_001:0242b05": "生慚愧。向師發露悔過。斷後作心。還得清淨。如論",
    "X60n1118_001:0242b06": "云。是中四是實惡。酒是眾惡門。餘者是不放逸道",
    "X60n1118_001:0242b07": "因緣。以能成就梵行出世道故。故經云。是戒能為",
    "X60n1118_001:0242b08": "比丘戒菩薩戒。乃至無上菩提。而作根本。佛告諸",
    "X60n1118_001:0242b09": "比丘。我若不持戒。當墮三惡道中。尚不得為下賤",
    "X60n1118_001:0242b10": "人身。況能成熟眾生。淨佛國土。具一切種智。故知",
    "X60n1118_001:0242b11": "寧捨身命碎如微塵。不可毀犯禁戒。墜墮三塗。永",
    "X60n1118_001:0242b12": "失菩提種子也。",
    "X60n1118_001:0242b14": "沙彌律儀要略增註卷上"
}