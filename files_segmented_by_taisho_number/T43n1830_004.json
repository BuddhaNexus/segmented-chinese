{
    "T43n1830_004:0347a02": "成唯識論述記卷第四(本)",
    "T43n1830_004:0347a04": "沙門基撰",
    "T43n1830_004:0347a05": "次下第二以五教十理證有本識。於中有",
    "T43n1830_004:0347a06": "三。初問。次答。第三至第四卷云別有此識",
    "T43n1830_004:0347a07": "教理顯然下。總結勸信。",
    "T43n1830_004:0347a08": "論。云何應知至有別自體。述曰。此即外問。",
    "T43n1830_004:0347a09": "不言阿賴耶言第八識者。此言通故。不退",
    "T43n1830_004:0347a10": "菩薩。三乘無學。皆得有故。彼名既局。無學",
    "T43n1830_004:0347a11": "等無故。舉第八不言賴耶。如是諸處准",
    "T43n1830_004:0347a12": "此應知。如斷．常中言阿賴耶者。此從因",
    "T43n1830_004:0347a13": "為名　復言至轉位。即通二乘．菩薩十地",
    "T43n1830_004:0347a14": "為論。故非一向依此例說。此顯依初捨",
    "T43n1830_004:0347a15": "為名。彼意顯通諸位為文。故有二別　何",
    "T43n1830_004:0347a16": "故言離眼等識有別自體者。小乘等計。阿賴",
    "T43n1830_004:0347a17": "耶名我教亦有。如下別辨。然即六識更無",
    "T43n1830_004:0347a18": "別體。故今問言。云何得知離眼等識有別",
    "T43n1830_004:0347a19": "自體。若言識等。舉識等取餘色等法。今言",
    "T43n1830_004:0347a20": "等識。唯取餘識不取色等　又准下說一",
    "T43n1830_004:0347a21": "切有中。破五取蘊非愛著處。計離色等",
    "T43n1830_004:0347a22": "無別自體。不唯在色。今者應言眼等識",
    "T43n1830_004:0347a23": "者。等取心所．及色法等。不離識故略不",
    "T43n1830_004:0347a24": "言色。舉王取臣不言心所。舉實取假不",
    "T43n1830_004:0347a25": "言得等。涅槃非愛境故此不論。是雖共",
    "T43n1830_004:0347a26": "許五取蘊外無別有體。此離識蘊不共許",
    "T43n1830_004:0347a27": "故。今總答之。",
    "T43n1830_004:0347a28": "論。聖教正理為定量故。述曰。答中有二。初",
    "T43n1830_004:0347a29": "總。次別。此即第一初舉教．理言識有體。此",
    "T43n1830_004:0347b01": "非世間現量境故。唯信聖言。及比知有。以",
    "T43n1830_004:0347b02": "此二量為決定證。故言定量。量謂量度揩",
    "T43n1830_004:0347b03": "定之義。如常應知。",
    "T43n1830_004:0347b04": "次下初引教別答。後為理別答　就教中。",
    "T43n1830_004:0347b05": "初引不共大乘教。小乘不信故。次引共許",
    "T43n1830_004:0347b06": "小乘教。二宗皆信故　就不共教中有二。",
    "T43n1830_004:0347b07": "初以四頌三經證此識有。後立大乘至教",
    "T43n1830_004:0347b08": "量攝　初引經中有二。初別引經。後總指",
    "T43n1830_004:0347b09": "例。然二經攝論等同。一經諸論不有。初之",
    "T43n1830_004:0347b10": "二頌阿毘達磨經。後之二經文自彰顯。此之",
    "T43n1830_004:0347b11": "初經即攝論第一。彼無此等解。應勘彼文。",
    "T43n1830_004:0347b12": "論。謂有大乘至契經中說。述曰。此簡小乘",
    "T43n1830_004:0347b13": "阿毘達磨。是大乘故。阿毘達磨及契經言。如",
    "T43n1830_004:0347b14": "常分別。不言對有法言對法者。具軌．持",
    "T43n1830_004:0347b15": "義非有法故。義准因明。法與有法不定",
    "T43n1830_004:0347b16": "故不應為難。",
    "T43n1830_004:0347b17": "已下經中皆有三。初引經頌。二長行別解。",
    "T43n1830_004:0347b18": "三末後總結。更於下文不繁指迷。",
    "T43n1830_004:0347b19": "論。無始時來界至及涅槃證得。述曰。此後",
    "T43n1830_004:0347b20": "釋中總有三解。初一廣。後二略。初廣中上半",
    "T43n1830_004:0347b21": "解為因．緣。如世親攝論第一．及瑜伽五十",
    "T43n1830_004:0347b22": "一。後半解流轉．還滅亦然。",
    "T43n1830_004:0347b23": "論。此第八識至而顯示之。述曰。下釋有二。",
    "T43n1830_004:0347b24": "初解外伏難。後別解頌。此即初也　謂有難",
    "T43n1830_004:0347b25": "云。欲顯其識當須顯體。何故約義以解",
    "T43n1830_004:0347b26": "識耶　故今答云。此識體性微細難顯。故",
    "T43n1830_004:0347b27": "以作用而顯其體。今言自性體異名也",
    "T43n1830_004:0347b28": "　自下釋中初判。後標釋。",
    "T43n1830_004:0347b29": "論。頌中初半至作依持用。述曰。此初判也。",
    "T43n1830_004:0347c01": "下半可知。上半頌文義有異故其句亦別。其",
    "T43n1830_004:0347c02": "第一句解為因用。次第二句解為緣用。然",
    "T43n1830_004:0347c03": "第一句無始時來四字。通第二句依用。第二",
    "T43n1830_004:0347c04": "句一切法三字。該上因用。互相顯故。故初二",
    "T43n1830_004:0347c05": "句各致一言。",
    "T43n1830_004:0347c06": "所以者何。",
    "T43n1830_004:0347c07": "論。界是因義至故名為因。述曰。下別釋有",
    "T43n1830_004:0347c08": "二。初解上半。後解下半　解上半中。初別",
    "T43n1830_004:0347c09": "解二句。後結所明。解第一句為因用。言界",
    "T43n1830_004:0347c10": "者即是因義。故成因用。種．現識中是種子",
    "T43n1830_004:0347c11": "識。雖復現行亦名因相。能生諸法種子親",
    "T43n1830_004:0347c12": "故　無始時來展轉相續。剎那不斷　親生",
    "T43n1830_004:0347c13": "諸法。親生之言。顯為因義。非為助緣。親能",
    "T43n1830_004:0347c14": "生故　言諸法者。即第二句一切法言。此",
    "T43n1830_004:0347c15": "以諸言牒下一切。此識無始時來。與一切",
    "T43n1830_004:0347c16": "法為因。故經言界是為因用。",
    "T43n1830_004:0347c17": "論。依是緣義至故名為緣。述曰。下解第二",
    "T43n1830_004:0347c18": "句有二。初總解頌。後別解依。此總解頌。",
    "T43n1830_004:0347c19": "即現執持諸法識也　無始時來。牒上四字",
    "T43n1830_004:0347c20": "　與一切法。牒下三字　平等為依止故。言",
    "T43n1830_004:0347c21": "為緣。",
    "T43n1830_004:0347c22": "此為略解。下廣緣義。",
    "T43n1830_004:0347c23": "論。謂能執持至及為彼依。述曰。下別解依。",
    "T43n1830_004:0347c24": "於中復二。初總。後別。此總也。現所執持。牒",
    "T43n1830_004:0347c25": "前因義顯與為依。謂現行識能執持種。由",
    "T43n1830_004:0347c26": "此因義故。與一切現行諸法為所依故。即",
    "T43n1830_004:0347c27": "變為彼現行諸法。及能與彼現行諸法為",
    "T43n1830_004:0347c28": "所依止。與諸現法為依雖同。變．不變異。故",
    "T43n1830_004:0347c29": "置別說。",
    "T43n1830_004:0348a01": "論。變為彼者至及有根身。述曰。下別釋依。",
    "T43n1830_004:0348a02": "即是所緣變之境界。不說變種者。相沈隱",
    "T43n1830_004:0348a03": "故略而不說。又種識故略而不說。又種識故",
    "T43n1830_004:0348a04": "即前執持。",
    "T43n1830_004:0348a05": "論。為彼依者至作所依止。述曰。即總七轉",
    "T43n1830_004:0348a06": "識不緣變之果。",
    "T43n1830_004:0348a07": "如何為依。先釋五識。",
    "T43n1830_004:0348a08": "論。以能執受至依之而轉。述曰。由此執受",
    "T43n1830_004:0348a09": "五色根故五識得轉。即顯此識展轉為依。",
    "T43n1830_004:0348a10": "若不執持其五根者。識不得依。如死人",
    "T43n1830_004:0348a11": "等。故說為緣。亦有種依。然是因緣。今約五",
    "T43n1830_004:0348a12": "根增上共許顯處說故。",
    "T43n1830_004:0348a13": "釋意識者。",
    "T43n1830_004:0348a14": "論。又與末那至依之而轉。述曰。雖第八識",
    "T43n1830_004:0348a15": "能與末那。為俱有依．種子依根。及為所緣。",
    "T43n1830_004:0348a16": "今者但取俱有之依。言與末那為所依止。",
    "T43n1830_004:0348a17": "第六意識依之得轉。又第八識能與諸法",
    "T43n1830_004:0348a18": "為本依止故。末那為依第六識轉。如眼根",
    "T43n1830_004:0348a19": "等增上緣根。",
    "T43n1830_004:0348a20": "六別依七。七依第八。諸宗不許。故應立",
    "T43n1830_004:0348a21": "量。",
    "T43n1830_004:0348a22": "論。末那意識至依俱有根。述曰。七．六二識。",
    "T43n1830_004:0348a23": "亦依俱有依。轉識攝故。如眼等五識　第",
    "T43n1830_004:0348a24": "六識因言轉識攝。即以第七末那為依。許",
    "T43n1830_004:0348a25": "第六識轉識攝故。末那之因亦轉識攝而為",
    "T43n1830_004:0348a26": "因者。此所隨一。今應先成第六有根即是",
    "T43n1830_004:0348a27": "末那。末那成已許是轉識故得為因。此中",
    "T43n1830_004:0348a28": "宗．因准文取理。",
    "T43n1830_004:0348a29": "上來已辨本識為依訖。恐他外難第八識",
    "T43n1830_004:0348b01": "性應亦有依。下顯第八識亦以七為依。七",
    "T43n1830_004:0348b02": "不斷故。餘六斷故。",
    "T43n1830_004:0348b03": "論。第八理應至為俱有依。述曰。量云。八應",
    "T43n1830_004:0348b04": "以七為俱有依。是識性故。如第六識　此",
    "T43n1830_004:0348b05": "有五識為不定過。應云許是識性非五識",
    "T43n1830_004:0348b06": "故　此亦不爾。其第七識許非五識是識",
    "T43n1830_004:0348b07": "性故　應總云。第八理應有俱有依。是識",
    "T43n1830_004:0348b08": "性故。如眼等識。此法不言以第七為依",
    "T43n1830_004:0348b09": "故。無不定過。如是雖言與轉識為依。而",
    "T43n1830_004:0348b10": "因顯八以第七為依　或若不爾。前言末",
    "T43n1830_004:0348b11": "那以第八識為俱有依有不定過。以第八",
    "T43n1830_004:0348b12": "無俱有依故。故說第八亦有俱依　此中",
    "T43n1830_004:0348b13": "不諍等無間依．種子之因。種子之因前句。",
    "T43n1830_004:0348b14": "是故俱諍俱有。",
    "T43n1830_004:0348b15": "論。是謂此識為因緣用。述曰。第二總結上",
    "T43n1830_004:0348b16": "二句頌。",
    "T43n1830_004:0348b17": "次釋下二句。於中有二。初解有諸趣。後解",
    "T43n1830_004:0348b18": "有涅槃等　解有趣中有三。初總解頌。次",
    "T43n1830_004:0348b19": "別解。後總結。此等初也。",
    "T43n1830_004:0348b20": "論。由此有者由有此識。述曰。謂由有前第",
    "T43n1830_004:0348b21": "二句說。能與現行一切法等為所依識。",
    "T43n1830_004:0348b22": "頌中有字貫通二處。謂在此識能有之中。及",
    "T43n1830_004:0348b23": "下諸趣．涅槃證得所有之中　又由有此識",
    "T43n1830_004:0348b24": "言。貫通下染．淨所有之中。",
    "T43n1830_004:0348b25": "論。有諸趣者有善惡趣。述曰。以善．惡言",
    "T43n1830_004:0348b26": "攝五趣故。即上有字通下所有染中是也。",
    "T43n1830_004:0348b27": "論。謂由有此至流轉生死。述曰。此下第二",
    "T43n1830_004:0348b28": "廣前有義　於中有二。初正釋。後料簡。此",
    "T43n1830_004:0348b29": "正釋也　謂由有此第二句所說現所依識",
    "T43n1830_004:0348c01": "故。執持第一句雜染種子故。云界者因。則",
    "T43n1830_004:0348c02": "種子識。此染種子順流轉法能生現行。令",
    "T43n1830_004:0348c03": "諸有情流轉生死。現行染法名為流轉。種子",
    "T43n1830_004:0348c04": "染法名順流轉。成有漏法皆名流轉。對法",
    "T43n1830_004:0348c05": "第四云。何者是流轉。謂一切生死。即前順後",
    "T43n1830_004:0348c06": "其體順用。",
    "T43n1830_004:0348c07": "若爾即應有漏苦．集皆名流轉。何故頌中偏",
    "T43n1830_004:0348c08": "言諸趣。",
    "T43n1830_004:0348c09": "論。雖惑業生至勝故偏說。述曰。下正料簡",
    "T43n1830_004:0348c10": "有二義解。此初義也。解此難云。雖惑．業．",
    "T43n1830_004:0348c11": "生有漏集．苦。皆是流轉。皆生死法。然五趣",
    "T43n1830_004:0348c12": "是生死苦果勝故偏說。果正生死。是所順法。",
    "T43n1830_004:0348c13": "業．惑能順生死果性。故偏舉果　此中所",
    "T43n1830_004:0348c14": "解執持一切順流轉法。既生死果為流轉體",
    "T43n1830_004:0348c15": "　執持順者。即執業．惑能順之法。非如色",
    "T43n1830_004:0348c16": "等名為執持。此即執持依持名執。識為現",
    "T43n1830_004:0348c17": "惑業依執持故。識不執彼現行惑．業以為",
    "T43n1830_004:0348c18": "境故。此解與前別。",
    "T43n1830_004:0348c19": "與前解同者。",
    "T43n1830_004:0348c20": "論。惑諸趣言通能所趣。述曰。此第二義。",
    "T43n1830_004:0348c21": "業．惑．中有。亦是頌中所說諸趣。業．惑．中有。",
    "T43n1830_004:0348c22": "是能趣故。何故能趣亦名為趣。趣是所趣。",
    "T43n1830_004:0348c23": "業．惑．中有。相從名趣。",
    "T43n1830_004:0348c24": "論。諸趣資具亦得趣名。述曰。謂器世間是",
    "T43n1830_004:0348c25": "趣所須。趣之資具。相從所趣故亦名趣",
    "T43n1830_004:0348c26": "　或資具言。釋惑．業二名趣所由。唯說內故",
    "T43n1830_004:0348c27": "　總而言者。生死流轉通諸有漏。今此頌中",
    "T43n1830_004:0348c28": "獨言趣者。能所．資具皆立趣名非唯所趣。",
    "T43n1830_004:0348c29": "如喜．及順喜法名喜覺支等。",
    "T43n1830_004:0349a01": "論。諸惑業生至作依持用。述曰。第三總結。",
    "T43n1830_004:0349a02": "由有此識煩惱雜染成。業雜染成。生雜染",
    "T43n1830_004:0349a03": "成。世間淨成。攝諸有漏故。此等成者如上",
    "T43n1830_004:0349a04": "所言。是與流轉作依持用。",
    "T43n1830_004:0349a05": "與還滅等作依持用。其義如何。",
    "T43n1830_004:0349a06": "論。及涅槃證得者至有涅槃證得。述曰。自",
    "T43n1830_004:0349a07": "下第二解下句頌。於中有三。初總釋頌。次",
    "T43n1830_004:0349a08": "別解。後總結。此初也。謂上由此有言。亦通",
    "T43n1830_004:0349a09": "於此。牒上能有此識已。顯下所有涅槃證",
    "T43n1830_004:0349a10": "得。",
    "T43n1830_004:0349a11": "論。謂由有此至證得涅槃。述曰。此廣別",
    "T43n1830_004:0349a12": "解。於中有二。初總說也。下自料簡　身中",
    "T43n1830_004:0349a13": "無漏種。名順還滅法。言還滅者。五十一",
    "T43n1830_004:0349a14": "解。還即道諦。滅即滅諦。即種順現行。道能",
    "T43n1830_004:0349a15": "證滅也。或與現行道為依持令證得涅",
    "T43n1830_004:0349a16": "槃。前順於後。體順於用。還順於滅。准前",
    "T43n1830_004:0349a17": "應釋　此解順下第一但說證得師解。即",
    "T43n1830_004:0349a18": "出世淨若無此識皆不得成。或攝世間淨。",
    "T43n1830_004:0349a19": "遠證涅槃故　或但涅槃是識執持。亦是依",
    "T43n1830_004:0349a20": "執。雖言執持無漏法種。而意證涅槃但取",
    "T43n1830_004:0349a21": "涅槃。是所依執故。攝論第四三性中言依他",
    "T43n1830_004:0349a22": "起性為遍計所執依。亦圓成實之所依也。",
    "T43n1830_004:0349a23": "涅槃是所求果故此偏說。順下第二但取涅",
    "T43n1830_004:0349a24": "槃解　第三雙取。執持無漏種。及涅槃依",
    "T43n1830_004:0349a25": "故。",
    "T43n1830_004:0349a26": "釋頌中言涅槃證得。為取證得。為取涅",
    "T43n1830_004:0349a27": "槃。",
    "T43n1830_004:0349a28": "論。此中但說至此識有故。述曰。下料簡有",
    "T43n1830_004:0349a29": "三義。此初也。謂此但說能證得道。執無漏",
    "T43n1830_004:0349b01": "種非執涅槃。涅槃不親依此識故。疎則可",
    "T43n1830_004:0349b02": "依。今說親故。此第一師。",
    "T43n1830_004:0349b03": "論。或此但說至正所求故。述曰。此第二說。",
    "T43n1830_004:0349b04": "如前引教。唯親執無漏種。涅槃是所求故。",
    "T43n1830_004:0349b05": "論。或此雙說至品類攝故。述曰。此第三義。",
    "T43n1830_004:0349b06": "二法俱是還滅品類之所攝故。謂此意說。非",
    "T43n1830_004:0349b07": "唯道是還。涅槃是滅。道為能還。涅槃所還",
    "T43n1830_004:0349b08": "故。涅槃亦是還品類攝。滅是滅體。道亦順彼",
    "T43n1830_004:0349b09": "斷滅染法。以能順滅故。亦說是滅品類攝。",
    "T43n1830_004:0349b10": "道與涅槃俱可言還。俱可言滅故。言俱",
    "T43n1830_004:0349b11": "是還滅品攝。是彼品攝。非是彼體。",
    "T43n1830_004:0349b12": "何以得知此中雙說。",
    "T43n1830_004:0349b13": "論。謂涅槃言至顯能得道。述曰。即頌涅槃",
    "T43n1830_004:0349b14": "言。顯涅槃等故。即總指上。故知雙說。",
    "T43n1830_004:0349b15": "論。由能斷道至證得涅槃。述曰。謂由還故",
    "T43n1830_004:0349b16": "斷前流轉證得涅槃。故雙取也。",
    "T43n1830_004:0349b17": "論。能所斷證至作依持用。述曰。第三總結。",
    "T43n1830_004:0349b18": "能斷道。所斷惑。能證道。所證滅。皆依此識。",
    "T43n1830_004:0349b19": "故與還滅為依持用。一斷言通能．所也。一",
    "T43n1830_004:0349b20": "所言通斷．證也。此中三說應准解頌。",
    "T43n1830_004:0349b21": "次第二解。",
    "T43n1830_004:0349b22": "論。又此頌中至為所依止。述曰。於中有",
    "T43n1830_004:0349b23": "三。初總科頌。次別解之。後總結也。此初總",
    "T43n1830_004:0349b24": "科。即第一句顯此識體非今始有無始有",
    "T43n1830_004:0349b25": "故。出識自體即種子識。後之三句顯此識",
    "T43n1830_004:0349b26": "與染．淨二法總別為依。謂一切法等所依",
    "T43n1830_004:0349b27": "句。是染及淨二法總依。即現行識。或俱現行",
    "T43n1830_004:0349b28": "　界性．因義故　何者為染．淨。由此有諸趣。",
    "T43n1830_004:0349b29": "是能依染法　及涅槃證得。是淨法能依。此",
    "T43n1830_004:0349c01": "是染．淨二法別依。第二句依。屬總之依。由",
    "T43n1830_004:0349c02": "此有言。屬二別依。通染．淨故。或屬能．所",
    "T43n1830_004:0349c03": "依。以通能有．及所有故。",
    "T43n1830_004:0349c04": "何者染法。",
    "T43n1830_004:0349c05": "論。雜染法者至生及業惑。述曰。下別解也。",
    "T43n1830_004:0349c06": "謂苦．集二諦一切有漏法。所趣苦諦。能趣集",
    "T43n1830_004:0349c07": "諦。生．及業．惑是也。此別相解。然生．業．惑皆",
    "T43n1830_004:0349c08": "通苦．集　又大乘中有苦非集。謂諸異熟",
    "T43n1830_004:0349c09": "無記法等生唯苦諦。解染別中雖唯言趣。",
    "T43n1830_004:0349c10": "亦通能趣。故取集諦。",
    "T43n1830_004:0349c11": "何者淨法。",
    "T43n1830_004:0349c12": "論。清淨法者至涅槃及道。述曰。謂滅．道二",
    "T43n1830_004:0349c13": "諦。即一切無漏有為．無為。滅諦所證。道諦能",
    "T43n1830_004:0349c14": "證。此中唯取諸無漏者為道諦體。不取加",
    "T43n1830_004:0349c15": "行．資糧道中諸有漏者。不證滅故。前言聞",
    "T43n1830_004:0349c16": "熏通有．無漏。對法同故。",
    "T43n1830_004:0349c17": "論。彼二皆依至理不成故。述曰。第三總結。",
    "T43n1830_004:0349c18": "染．淨二法皆依此有。轉識不能無始恒有",
    "T43n1830_004:0349c19": "為染．淨法總．別依故。總結上也。",
    "T43n1830_004:0349c20": "論。或復初句至為所依止。述曰。第三解。中",
    "T43n1830_004:0349c21": "有二。初科。後配。此初也　或復初句顯此",
    "T43n1830_004:0349c22": "識體無始相續。後三顯與三種自性為所依",
    "T43n1830_004:0349c23": "止。",
    "T43n1830_004:0349c24": "此總科已。下別屬當。",
    "T43n1830_004:0349c25": "論。謂依他起至如次應知。述曰。謂依他起。",
    "T43n1830_004:0349c26": "是第二句一切法等依。有漏無漏有為法也。",
    "T43n1830_004:0349c27": "即此含藏諸法種故說為所依。遍計所執。",
    "T43n1830_004:0349c28": "即第三句由此有諸趣。謂起執故諸趣遂有",
    "T43n1830_004:0349c29": "生彼趣也　或緣諸趣而起於執。此由彼",
    "T43n1830_004:0350a01": "起故是彼性　或趣是見趣。起二執故　圓",
    "T43n1830_004:0350a02": "成實性。是第四句及涅槃證得。即無漏法有",
    "T43n1830_004:0350a03": "為．無為。四清淨法為圓成實性也。涅槃．證",
    "T43n1830_004:0350a04": "得各別說故。攝論等說阿賴耶識是染．淨依。",
    "T43n1830_004:0350a05": "言依他性亦為遍計．圓成．依他依也。依他",
    "T43n1830_004:0350a06": "性本即此識故。次配三句如此應知　然",
    "T43n1830_004:0350a07": "以義准。頌中四句。集．苦．滅．道四諦別釋於",
    "T43n1830_004:0350a08": "理無違。以趣即是三乘所趣滅諦理故。",
    "T43n1830_004:0350a09": "釋第一經訖。然攝論中解此同異。隨勘此",
    "T43n1830_004:0350a10": "文。然此三解彼論未有。",
    "T43n1830_004:0350a11": "論。今此頌中至皆不得者。述曰。此總結也。",
    "T43n1830_004:0350a12": "論。即彼經中至勝者我開示。述曰。達磨經",
    "T43n1830_004:0350a13": "中第二頌也。下自廣解。故不釋之。",
    "T43n1830_004:0350a14": "論。由此本識至諸雜染法。述曰。下釋有三。",
    "T43n1830_004:0350a15": "初合解上二句。次解第三句。後解第四句。",
    "T43n1830_004:0350a16": "此初也　取初句由字．次句識．及一切種言。",
    "T43n1830_004:0350a17": "加此本具三字故。言由此本識具諸種子",
    "T43n1830_004:0350a18": "　然始却。取第一句中攝藏之上加故能二",
    "T43n1830_004:0350a19": "字。諸法二字中加雜染字。故能攝藏諸雜染",
    "T43n1830_004:0350a20": "法。",
    "T43n1830_004:0350a21": "論。依斯建立阿賴耶名。述曰。下第二總取",
    "T43n1830_004:0350a22": "第三句結。依斯建立阿賴耶名。是故名阿",
    "T43n1830_004:0350a23": "賴耶也。即是能藏以解藏識。非唯能藏以",
    "T43n1830_004:0350a24": "解阿賴耶。八地等後不名藏識故。此中以",
    "T43n1830_004:0350a25": "對勝性等論。但舉能藏以解藏義。",
    "T43n1830_004:0350a26": "此正述阿賴耶名義。次簡外執。外執云。三",
    "T43n1830_004:0350a27": "德冥性將起轉變名為勝性。轉為大等二十",
    "T43n1830_004:0350a28": "三諦。具如前敘。彼雖計有因果。而體定一。",
    "T43n1830_004:0350a29": "是常。今阿賴耶識。",
    "T43n1830_004:0350b01": "論。非如勝性至體非一故。述曰。此遮僧佉",
    "T43n1830_004:0350b02": "計為勝性。即自性體起用名勝性。非如彼",
    "T43n1830_004:0350b03": "一。此阿賴耶與諸法果不一．不異。且對彼",
    "T43n1830_004:0350b04": "說體性異故。",
    "T43n1830_004:0350b05": "論。能依所依俱生滅故。述曰。諸法及識。能",
    "T43n1830_004:0350b06": "依．所依俱生滅故。非如彼常。故與僧佉所",
    "T43n1830_004:0350b07": "計異也。然攝論文更難於是。義意極同",
    "T43n1830_004:0350b08": "　然却結故名阿賴耶言。",
    "T43n1830_004:0350b09": "論。與雜染法至名阿賴耶。述曰。頌中但破",
    "T43n1830_004:0350b10": "勝性為因。唯據能藏以解阿賴耶。非為我",
    "T43n1830_004:0350b11": "者。今互攝藏攝論文同。然今有情執為我者。",
    "T43n1830_004:0350b12": "頌中所無。義意增說。以執為我正名藏故。",
    "T43n1830_004:0350b13": "具此義故名阿賴耶　或故名阿賴耶言。",
    "T43n1830_004:0350b14": "別顯藏義。即與染法為互攝藏等是　前",
    "T43n1830_004:0350b15": "解結上二句。此更別顯賴耶義。故與前別。",
    "T43n1830_004:0350b16": "勝者我開示者。",
    "T43n1830_004:0350b17": "論。已入見道至正為開示。述曰。下第四句。",
    "T43n1830_004:0350b18": "入地菩薩名為勝者。彼契唯識故能證解",
    "T43n1830_004:0350b19": "阿賴耶識。不生誹謗分別我執。故我世尊",
    "T43n1830_004:0350b20": "正為開示。自位已得令其重明淨今更示之。",
    "T43n1830_004:0350b21": "後地未得令其進修今為開也。",
    "T43n1830_004:0350b22": "問曰若爾地前不為說者。何以得聞。何所",
    "T43n1830_004:0350b23": "造修。後入地時得真唯識。",
    "T43n1830_004:0350b24": "論。或諸菩薩至故亦為說。述曰。不問地上．",
    "T43n1830_004:0350b25": "地前菩薩皆名勝者。佛皆為說。地前雖猶",
    "T43n1830_004:0350b26": "未能證解。而能信解不生誹謗。希求此識",
    "T43n1830_004:0350b27": "轉依之果。故亦為說　我即世尊自指稱也",
    "T43n1830_004:0350b28": "　開示對於若我．若法。皆准前解。不說地",
    "T43n1830_004:0350b29": "上已前同故。攝論第二但有初解更無後",
    "T43n1830_004:0350c01": "解。與此稍別。",
    "T43n1830_004:0350c02": "論。非諸轉識有如是義。述曰。此總結也。唯",
    "T43n1830_004:0350c03": "第八識攝藏諸法。是種子識。名阿賴耶。世",
    "T43n1830_004:0350c04": "尊為勝者方解說故。六識不然翻此可解。",
    "T43n1830_004:0350c05": "第三頌者。是解深密經中之頌。瑜伽五十一",
    "T43n1830_004:0350c06": "等與此文同。",
    "T43n1830_004:0350c07": "論。解深密經至恐彼分別執為我。述曰。長",
    "T43n1830_004:0350c08": "行自解。",
    "T43n1830_004:0350c09": "論。以能執持至名阿陀那。述曰。此三義釋。",
    "T43n1830_004:0350c10": "攝論有二無初種子。若望種子即名執持。",
    "T43n1830_004:0350c11": "令種子不失。無覺受故。色根．依處名為執",
    "T43n1830_004:0350c12": "受。令根不壞。生覺受故。若初結生後生相",
    "T43n1830_004:0350c13": "續名為執取。取諸有故。或為種依持領以",
    "T43n1830_004:0350c14": "為境名曰執持。執色根等令生覺受名",
    "T43n1830_004:0350c15": "為執受。攝初結生名為執取。若望外依處",
    "T43n1830_004:0350c16": "不名阿陀那。無執持等義。此解執持義。識",
    "T43n1830_004:0350c17": "義如常故。前中後頌俱不解識。具此三義",
    "T43n1830_004:0350c18": "此識名阿陀那。結第一句上四字也。却取",
    "T43n1830_004:0350c19": "第四識字。而結上三字故也。",
    "T43n1830_004:0350c20": "論。無性有情至故名甚細。述曰。五種姓中",
    "T43n1830_004:0350c21": "無性有情。不能窮解其源底故說為甚深。",
    "T43n1830_004:0350c22": "此唯凡夫。餘二乘種姓決定者。若凡若聖不",
    "T43n1830_004:0350c23": "能通達。謂不能證故名甚細。通達者。謂無",
    "T43n1830_004:0350c24": "漏道真證得之。彼不證故。非不為說名",
    "T43n1830_004:0350c25": "不通達。不愚法聲聞亦信聞故。然不造修。",
    "T43n1830_004:0350c26": "由此有生無色入滅定等。非有大乘種姓",
    "T43n1830_004:0350c27": "若聖若凡。及二乘中若凡若聖不定姓者。佛",
    "T43n1830_004:0350c28": "不為說。若彼定姓大乘凡夫亦不為說。即誰",
    "T43n1830_004:0350c29": "造修真唯識觀。我等如何得聞此識。二乘",
    "T43n1830_004:0351a01": "迴心若凡若聖。皆不為說。應不名迴心不",
    "T43n1830_004:0351a02": "作唯識觀三性觀等　唯此所除。佛不為說",
    "T43n1830_004:0351a03": "令其證入。非不除者亦不為說　由此應",
    "T43n1830_004:0351a04": "知。攝論總說凡夫．二乘。理未定故。有前",
    "T43n1830_004:0351a05": "過故。",
    "T43n1830_004:0351a06": "即解於上一句頌訖。次下解第二句。",
    "T43n1830_004:0351a07": "論。是一切法真實種子。述曰。正出現行此",
    "T43n1830_004:0351a08": "識之體。種是因故。即上四字。",
    "T43n1830_004:0351a09": "論。緣擊便生至猶如暴流。述曰。此即正出",
    "T43n1830_004:0351a10": "識之功能。翻顯於喻。正生論文。恒無間斷",
    "T43n1830_004:0351a11": "猶如暴流。",
    "T43n1830_004:0351a12": "第二句訖。次下第三．第四句合解　且解第",
    "T43n1830_004:0351a13": "三句中凡．愚二字。即取第四句中恐彼起分",
    "T43n1830_004:0351a14": "別過。却向上取我世尊不為開演。",
    "T43n1830_004:0351a15": "論。凡即無性愚即趣寂。述曰。即前所除。",
    "T43n1830_004:0351a16": "論。恐彼於此至不為開演。述曰。若起分別",
    "T43n1830_004:0351a17": "我．法二執。凡墮惡趣。愚障聖道。凡無聖道",
    "T43n1830_004:0351a18": "故。愚聖可生故。故各偏義說。恐有此過故。",
    "T43n1830_004:0351a19": "我世尊不為開演。然不為說。凡．愚第七識。",
    "T43n1830_004:0351a20": "恒緣第八執為我法二見亦生。何故不為",
    "T43n1830_004:0351a21": "凡．愚等說。此即南印度羅羅國正量部僧名",
    "T43n1830_004:0351a22": "般若毱多。此名惠藏。安惠之學徒。三代帝王",
    "T43n1830_004:0351a23": "師。造七百頌誹謗大乘。論中作如此說。是",
    "T43n1830_004:0351a24": "佛說者何故相違。撥大乘理為非善說。此",
    "T43n1830_004:0351a25": "不達義。謂不為說。其第七識但生俱生我",
    "T43n1830_004:0351a26": "見。不生惡趣未障聖道。若為說時。便增",
    "T43n1830_004:0351a27": "煩惱．所知分別我．法二見。第六者起障生",
    "T43n1830_004:0351a28": "聖道。便生惡趣故不為說。何開第七俱我",
    "T43n1830_004:0351a29": "見也。此唯有覆。彼不善故。前為說別。而汝",
    "T43n1830_004:0351b01": "不知俱生．分別二惑過失。妄為此難。此即",
    "T43n1830_004:0351b02": "大師於制惡見中有此分別。西方師等咸皆",
    "T43n1830_004:0351b03": "宗仰。後戒日王三度往喚般若毬多。欲令",
    "T43n1830_004:0351b04": "共我大師論議。辭不肯來。一度辭不能乘",
    "T43n1830_004:0351b05": "馬。一度辭輿熱。復將母象往迎。即辭年",
    "T43n1830_004:0351b06": "老。遙歎大師深生敬伏。但以智窮海性。學",
    "T43n1830_004:0351b07": "盡玄源。故所出言千古模範。然觀凡．愚俱",
    "T43n1830_004:0351b08": "愚法故。故不為說。若不愚法雖決定性亦",
    "T43n1830_004:0351b09": "為說之。然後有難。如外道等雖為不說",
    "T43n1830_004:0351b10": "有阿陀那。亦有分別我法障生。此何不為",
    "T43n1830_004:0351b11": "說者。不然彼妄計我沈淪惡趣。冀其修無",
    "T43n1830_004:0351b12": "我而得斷除。今更為說返增重病。彼便執",
    "T43n1830_004:0351b13": "為實體別有。分別我法深增惡趣。故不為",
    "T43n1830_004:0351b14": "說。雖有種姓可聞信解。根未熟故亦不為",
    "T43n1830_004:0351b15": "說。如一乘法信根若熟即便為說。此中約全",
    "T43n1830_004:0351b16": "五姓作論。非約少分故不說言。雖有種",
    "T43n1830_004:0351b17": "姓根未熟者生誹謗故。不為他說深細等",
    "T43n1830_004:0351b18": "義。",
    "T43n1830_004:0351b19": "論。唯第八識有如是相。述曰。第三總結。",
    "T43n1830_004:0351b20": "次下第四頌。即第三經。",
    "T43n1830_004:0351b21": "論。入楞伽經亦作是說。述曰。楞伽是師子",
    "T43n1830_004:0351b22": "國山名也。言入昔佛入於彼為彼王神說",
    "T43n1830_004:0351b23": "法故復言入。即十卷楞迦第二卷中佛答頌。",
    "T43n1830_004:0351b24": "四卷楞迦第一卷中頌。譬如巨海浪。斯由猛",
    "T43n1830_004:0351b25": "風起。洪波鼓冥豁。無有斷絕時。藏識海",
    "T43n1830_004:0351b26": "亦然。境界風所動。種種諸識浪。騰踊而轉",
    "T43n1830_004:0351b27": "生。然彼經頌與此稍別。彼言楞迦言不正也。",
    "T43n1830_004:0351b28": "論。如海遇風緣至現前作用轉。述曰。頌言",
    "T43n1830_004:0351b29": "別者理准可知。無勞別解。但此頌中法喻相",
    "T43n1830_004:0351c01": "屬。隨文可悉　然境等風所擊之中。此第八",
    "T43n1830_004:0351c02": "識自境不熏成種。不能擊發藏識。是七識",
    "T43n1830_004:0351c03": "境。相分熏種也。復言等者。謂非但所緣緣",
    "T43n1830_004:0351c04": "擊發。亦為增上七識見分種子因緣。前等無",
    "T43n1830_004:0351c05": "間等。之所擊故。或自境界雖非能熏。為須",
    "T43n1830_004:0351c06": "受用故。亦說本識生。故言境等。此是親所",
    "T43n1830_004:0351c07": "擊發。如自等無間雖不熏種亦擊生故。故",
    "T43n1830_004:0351c08": "法中言恒起諸識浪。即喻中言無有間斷時。",
    "T43n1830_004:0351c09": "亦是恒義。現前作用轉者。謂生七識等功",
    "T43n1830_004:0351c10": "能。是現前作用。",
    "T43n1830_004:0351c11": "論。眼等諸識至第八識性。述曰。此總結成",
    "T43n1830_004:0351c12": "識有用也。眼等轉識無如海等。文易可知。",
    "T43n1830_004:0351c13": "論。此等無量至此第八識。述曰。大乘經者。",
    "T43n1830_004:0351c14": "如顯揚第一所引經。云無明覆愛結繫愚夫",
    "T43n1830_004:0351c15": "感得有識之身等。又如五種子。乃至名有",
    "T43n1830_004:0351c16": "取識等皆是所等。",
    "T43n1830_004:0351c17": "上來總引大乘經為證訖。下外人以經為",
    "T43n1830_004:0351c18": "不定。不許為至教故。自下初以比量成",
    "T43n1830_004:0351c19": "大乘是佛語。第二引莊嚴論成立是佛語。",
    "T43n1830_004:0351c20": "論。諸大乘經至至教量攝。述曰。說至教",
    "T43n1830_004:0351c21": "者。言忠於理真實教也。故諸論等無不定",
    "T43n1830_004:0351c22": "失。若成佛語即初四因加契經攝字。不爾",
    "T43n1830_004:0351c23": "四因皆有不定。六足等論。雖順無我等。非",
    "T43n1830_004:0351c24": "佛語故。量中有五因。兩句為一因。及末後",
    "T43n1830_004:0351c25": "樂大乘者許能顯示無顛倒理契經攝故。為",
    "T43n1830_004:0351c26": "第五也。初言諸大乘經。末言至教量攝是",
    "T43n1830_004:0351c27": "宗也。中間是因。如增一等喻。然初四因有隨",
    "T43n1830_004:0351c28": "一過。彼不許此順無我等故　又若以契",
    "T43n1830_004:0351c29": "經為至教有不定過。大乘等諸論。皆順無",
    "T43n1830_004:0352a01": "我。違數取趣。豈即至教量所攝也。以為不",
    "T43n1830_004:0352a02": "定。彼非至教故。唯第五因有所簡別。自",
    "T43n1830_004:0352a03": "許能顯示無顛倒理契經攝故。簡他不極",
    "T43n1830_004:0352a04": "成　然自亦許增一等至教量故。前四種因",
    "T43n1830_004:0352a05": "皆以末後因成立得為因。因既成已。即總",
    "T43n1830_004:0352a06": "及別有十比量。前四因為宗有四。皆以許",
    "T43n1830_004:0352a07": "能顯示等為因。又以諸大乘經至教量攝",
    "T43n1830_004:0352a08": "為宗。兩對為一因。各加樂大乘者許契經",
    "T43n1830_004:0352a09": "攝故字。因既有五。合前為九。又總以中間",
    "T43n1830_004:0352a10": "四對為宗。唯取許能顯示為因。且略而言",
    "T43n1830_004:0352a11": "故有十種。若二三合等隨義應知　然攝大",
    "T43n1830_004:0352a12": "乘說。諸大乘經皆是佛語。一切不違補特",
    "T43n1830_004:0352a13": "伽羅無我性故。如增一者　此對小乘有",
    "T43n1830_004:0352a14": "隨一過。設許不違補特伽羅無我。便共許",
    "T43n1830_004:0352a15": "發智等為不定。彼亦不違人無我　諸師於",
    "T43n1830_004:0352a16": "此未能了達。然有大名居士。德重智高。芳",
    "T43n1830_004:0352a17": "振一時。英流八表。時人不敢斥其尊德。號",
    "T43n1830_004:0352a18": "曰抱跋迦此云食邑。以其學業有餘理當",
    "T43n1830_004:0352a19": "食邑。即是勝軍論師。四十餘年成立一量",
    "T43n1830_004:0352a20": "云。諸大乘經皆是佛說。宗也。兩俱極成非諸",
    "T43n1830_004:0352a21": "佛語所不攝故。因也。如增一等阿笈摩經。",
    "T43n1830_004:0352a22": "喻也。注在唯識決擇釋中。時世久行　我師",
    "T43n1830_004:0352a23": "至彼而難之曰。此亦不然。且發智論亦極",
    "T43n1830_004:0352a24": "成非佛語所不攝。彼宗自許真是佛語。雖",
    "T43n1830_004:0352a25": "聖者集本是佛說。亦外道等及汝大乘者。兩",
    "T43n1830_004:0352a26": "俱極成非佛語所不攝。非如增一等。若以",
    "T43n1830_004:0352a27": "發智為宗。因犯兩俱不成。宗犯違教失。不",
    "T43n1830_004:0352a28": "以為宗。故知此因有自不定。為如發智。兩",
    "T43n1830_004:0352a29": "俱極成非佛語所不攝故。汝大乘教如自所",
    "T43n1830_004:0352b01": "許發智非佛語耶。為如增一等。兩俱極成",
    "T43n1830_004:0352b02": "非佛語所不攝故。大乘是佛語耶。若直言",
    "T43n1830_004:0352b03": "為如發智極成非佛語不攝。小乘即違自",
    "T43n1830_004:0352b04": "宗。自許是佛語故。故今應言為如汝自許",
    "T43n1830_004:0352b05": "發智。極成非佛語不攝。彼大乘非佛語耶。",
    "T43n1830_004:0352b06": "以不定中有自有他。及兩俱過。此犯自失。",
    "T43n1830_004:0352b07": "由此理故遂正彼云。自許極成非佛語所不",
    "T43n1830_004:0352b08": "攝故簡彼六足等非自許故。即無前失。",
    "T43n1830_004:0352b09": "論。又聖慈氏至真是佛說。述曰。自下第二",
    "T43n1830_004:0352b10": "引莊嚴論為證。然顯揚論第二十卷有十",
    "T43n1830_004:0352b11": "因證大乘是佛說。大勝。與此七因有少不",
    "T43n1830_004:0352b12": "同。一一如彼論。此中對引。然莊嚴論頌文彌",
    "T43n1830_004:0352b13": "勤所說。長行釋者世親所為。舊人不知。總",
    "T43n1830_004:0352b14": "謂天親作謬也。梵言梅呾利耶。此翻言慈",
    "T43n1830_004:0352b15": "氏。梅呾羅曳尼。此聲轉之異。婆羅門十八",
    "T43n1830_004:0352b16": "姓中慈為一姓。氏謂氏族。曾．當皆生此種",
    "T43n1830_004:0352b17": "姓家故以為號。今莊嚴論說有八因。依勘",
    "T43n1830_004:0352b18": "梵本但有七種。此中第五有無有因。彼別",
    "T43n1830_004:0352b19": "離之故為八種。本合為一。長行有七故字。",
    "T43n1830_004:0352b20": "皆是彼文。餘文並是此說。",
    "T43n1830_004:0352b21": "論。一先不記故至先預記別。述曰。謂小乘",
    "T43n1830_004:0352b22": "者說。大乘經是壞正法者之所說故　若爾",
    "T43n1830_004:0352b23": "何故世尊不預記別。如當有可怖事。皆先",
    "T43n1830_004:0352b24": "記別故。如分十八部滅正法等。莊嚴論言。",
    "T43n1830_004:0352b25": "一不記故。無先字也。顯揚同此。應立量",
    "T43n1830_004:0352b26": "云。諸大乘經若是壞正法者說。佛先應記。",
    "T43n1830_004:0352b27": "宗也。汝說自法內廣壞正法者所起等故。",
    "T43n1830_004:0352b28": "因也。如正法滅事等。喻也　餘可怖事。謂正",
    "T43n1830_004:0352b29": "法滅經說。瞻波羅國國城邑。有諸比丘滅",
    "T43n1830_004:0352c01": "我正法。可怖等事。又分十八部等　此中",
    "T43n1830_004:0352c02": "應有不定過難。諸小乘外道後造諸論。雖",
    "T43n1830_004:0352c03": "佛不記亦壞正法者說故。外道非自法內。",
    "T43n1830_004:0352c04": "小乘非廣壞法者所說。無不定失　又諸",
    "T43n1830_004:0352c05": "大乘經。定非自法內廣壞正法者說。佛先",
    "T43n1830_004:0352c06": "不明記故。如增一等。如小乘者造謗大乘",
    "T43n1830_004:0352c07": "論。佛雖不記。非廣壞正法者說。如疥癬",
    "T43n1830_004:0352c08": "故　此下和上制惡見等一一皆有七个比",
    "T43n1830_004:0352c09": "量。彼論中廣說。諸小乘人云佛無功用捨故",
    "T43n1830_004:0352c10": "不說。謂佛不作意觀。不記後有大乘者。",
    "T43n1830_004:0352c11": "於彼復言。佛有三因何故不記。一無功用",
    "T43n1830_004:0352c12": "智恒起現在前。即惠．天眼所見。二恒作正",
    "T43n1830_004:0352c13": "勤守護正法。三知未來智無有障礙。如",
    "T43n1830_004:0352c14": "餘可怖事。何故不預記。彼論雖無文傳小",
    "T43n1830_004:0352c15": "乘難。佛亦記已。如經說言師子中虫自食",
    "T43n1830_004:0352c16": "其肉。即住法內自說大乘或亂正法。豈",
    "T43n1830_004:0352c17": "非師子之虫自食肉也。今應難言。世尊何",
    "T43n1830_004:0352c18": "故不預分明顯記我滅度後有某甲比丘等",
    "T43n1830_004:0352c19": "說壞正法名為大乘。初總說言自食其肉。",
    "T43n1830_004:0352c20": "應立量云。師子中虫自食其肉教。非定授",
    "T43n1830_004:0352c21": "我記。不分明記故。如記汝驢披師子皮",
    "T43n1830_004:0352c22": "教等。此義寧知非授汝記。責謗大乘名為",
    "T43n1830_004:0352c23": "自食。又汝非我。我不非汝。汝為自食。",
    "T43n1830_004:0352c24": "論。二本俱行故至獨非佛說。述曰。莊嚴論",
    "T43n1830_004:0352c25": "言同行者。同一時行也。設許前難佛滅後",
    "T43n1830_004:0352c26": "方造大乘。何故與汝小乘之教一時俱行",
    "T43n1830_004:0352c27": "　量云。諸大乘經。佛滅即行。許明無我理契",
    "T43n1830_004:0352c28": "經攝故。如增一等　然成佛說諸大乘經",
    "T43n1830_004:0352c29": "真是佛說。許佛滅後本來俱行故。如增一",
    "T43n1830_004:0353a01": "等　又小乘經。應非佛說。與大乘經本俱",
    "T43n1830_004:0353a02": "行故。如汝許大乘經。雖違大乘自宗。以許",
    "T43n1830_004:0353a03": "彼經是佛語故。然義逼應爾為相違過。何",
    "T43n1830_004:0353a04": "故大乘獨非佛語。而小乘教是佛語耶。彼許",
    "T43n1830_004:0353a05": "大乘一時俱有不須成立佛滅即行。",
    "T43n1830_004:0353a06": "問若是佛語何故聲聞等不信樂不聞說",
    "T43n1830_004:0353a07": "耶。彼無廣解。",
    "T43n1830_004:0353a08": "論。三非餘境故至非非佛說。述曰。莊嚴論",
    "T43n1830_004:0353a09": "言不行故。謂聲聞智不能行故。大乘理教",
    "T43n1830_004:0353a10": "廣大甚深。外道．小乘思量不及故不為說。",
    "T43n1830_004:0353a11": "彼經論中曾所未說。設為彼說亦不信受。",
    "T43n1830_004:0353a12": "根器小故。非彼境故。如阿陀那識中頌。",
    "T43n1830_004:0353a13": "應立量云。大乘經。是佛語。許非餘外道等",
    "T43n1830_004:0353a14": "境契經攝故。如增一等　不言契經攝。即",
    "T43n1830_004:0353a15": "大乘論為不定失。又阿陀那識前已成有。故",
    "T43n1830_004:0353a16": "今為量。除彼識教外諸大乘經。皆是佛說。",
    "T43n1830_004:0353a17": "許諸聲聞所不聞信契經攝故。如阿陀那",
    "T43n1830_004:0353a18": "識教。又彼論言。有五因故。彼忖度人不得",
    "T43n1830_004:0353a19": "入大乘境。一有依故。智依教生。非證智",
    "T43n1830_004:0353a20": "故。二不定故。有時有處有異智生故。三緣",
    "T43n1830_004:0353a21": "俗故。忖度世諦不及第一義諦故。四不",
    "T43n1830_004:0353a22": "普故。雖緣世諦但得少解不解一切故。",
    "T43n1830_004:0353a23": "五退屈故。諍論辨窮即默然故。大乘智無依",
    "T43n1830_004:0353a24": "有證智。乃至終無退屈。故大乘經理非忖",
    "T43n1830_004:0353a25": "度人境。彼言忖度人。即聲聞．外道。",
    "T43n1830_004:0353a26": "然彼復言。前三因建立大乘雖是佛說。然",
    "T43n1830_004:0353a27": "今釋迦如來不說此法。",
    "T43n1830_004:0353a28": "論。四應極成故至其理極成。述曰。若言大",
    "T43n1830_004:0353a29": "乘是迦葉等餘佛語。非釋迦語。則極成許大",
    "T43n1830_004:0353b01": "乘是佛說。今佛。亦應說此大乘。佛智等故。",
    "T43n1830_004:0353b02": "如迦葉等佛。何故乃言大乘非佛說翻覆",
    "T43n1830_004:0353b03": "自違。彼文廣論問答。又縱汝許是佛所說。",
    "T43n1830_004:0353b04": "不是佛說。皆有過失。",
    "T43n1830_004:0353b05": "論。五有無有故至不可得故。述曰。莊嚴論",
    "T43n1830_004:0353b06": "第五體。第六非體二合為一。彼言有體者。若",
    "T43n1830_004:0353b07": "汝言餘佛有大乘體。此佛無大乘體。亦成",
    "T43n1830_004:0353b08": "我義。大乘無異。體是一故　非體者。若汝",
    "T43n1830_004:0353b09": "云此佛無大乘體。即聲聞乘亦無體。若言",
    "T43n1830_004:0353b10": "聲聞乘是佛說有體。大乘不然無佛乘者。",
    "T43n1830_004:0353b11": "有佛出世說聲聞乘者有大過故。與此少",
    "T43n1830_004:0353b12": "異。此意亦以他佛有大乘體。此佛無大乘",
    "T43n1830_004:0353b13": "體。誰出世說聲聞等意同前　又此佛別",
    "T43n1830_004:0353b14": "有大乘體。即是此教所詮。彼無此義。又非",
    "T43n1830_004:0353b15": "唯體。若教若理若行若事皆是。故應總言。教",
    "T43n1830_004:0353b16": "此何所攝。大乘以何為體。彼智為體有局",
    "T43n1830_004:0353b17": "義故。謂許有大乘教等。無問自他佛。即此",
    "T43n1830_004:0353b18": "所說是。離此所說大乘無故　量云。諸大乘",
    "T43n1830_004:0353b19": "體等。定以此教而為能詮。許能顯彼深妙",
    "T43n1830_004:0353b20": "理等故。如增一等教。",
    "T43n1830_004:0353b21": "論。若無大乘至不應正理。述曰。若無大乘",
    "T43n1830_004:0353b22": "體等。聲聞乘教亦應不有。以無能詮佛教",
    "T43n1830_004:0353b23": "所詮佛行。依誰成佛說聲聞乘。佛應別有",
    "T43n1830_004:0353b24": "乘教。三乘攝故。或果別故。或佛．聲聞中隨一",
    "T43n1830_004:0353b25": "攝故。如餘二乘。若言佛乘增一等是。亦應",
    "T43n1830_004:0353b26": "佛果即聲聞等。應佛即聲聞。許能詮教是",
    "T43n1830_004:0353b27": "一故。如聲聞等。又逼之言。汝聲聞乘等。亦",
    "T43n1830_004:0353b28": "應非有。三乘攝故。如汝佛乘。彼論廣中言。",
    "T43n1830_004:0353b29": "若汝言有體者即聲聞乘是大乘體。以此乘",
    "T43n1830_004:0353c01": "得大菩提故。有四因緣非以聲聞乘為",
    "T43n1830_004:0353c02": "大乘體　一非全故。聲聞唯自利不利他",
    "T43n1830_004:0353c03": "故　二非不違故。有言自利法教於他即",
    "T43n1830_004:0353c04": "是利他者。不然。雖以自利安他。彼自求",
    "T43n1830_004:0353c05": "涅槃。不可以此得大菩提故。",
    "T43n1830_004:0353c06": "三非行故。有言若久行聲聞乘行。則得大",
    "T43n1830_004:0353c07": "菩提者。不然。聲聞乘非大菩提方便故。非",
    "T43n1830_004:0353c08": "以久行非方便得大菩提。如搆牛角不",
    "T43n1830_004:0353c09": "出乳故　四非教授故。大乘教授聲聞乘",
    "T43n1830_004:0353c10": "無故。聲聞乘不即是大乘　又五因故大乘",
    "T43n1830_004:0353c11": "與聲聞乘相違。一發心異。二教授異。三方",
    "T43n1830_004:0353c12": "便異。皆為自得涅槃故。四住持異。福智聚",
    "T43n1830_004:0353c13": "少故。五時節異。三生得解脫故。大乘翻",
    "T43n1830_004:0353c14": "此。故非即聲聞乘。",
    "T43n1830_004:0353c15": "有言大乘依行無果非佛說者。",
    "T43n1830_004:0353c16": "論。六能對治故至是佛所說。述曰。莊嚴論",
    "T43n1830_004:0353c17": "云。七能持勤修行時。得無分別智。對治一",
    "T43n1830_004:0353c18": "切煩惱。此即三乘通所斷者。若求佛者先",
    "T43n1830_004:0353c19": "斷法執。諸法分別執是違此智故。學無相",
    "T43n1830_004:0353c20": "法所治遣此。顯揚意與此同　量云大乘是",
    "T43n1830_004:0353c21": "佛說。許有對治真無漏道故。如增一等。",
    "T43n1830_004:0353c22": "若有說言。大乘非佛說。說法空故者。",
    "T43n1830_004:0353c23": "論。七義異文故至謂非佛語。述曰。大乘意",
    "T43n1830_004:0353c24": "深。不可隨文而取其義便生誹謗。彼廣中",
    "T43n1830_004:0353c25": "言。若汝言佛語有三相。入修多羅顯示毘",
    "T43n1830_004:0353c26": "尼不違法空。汝大乘一切法無自性而為",
    "T43n1830_004:0353c27": "教授。違此三理故非佛語　今不違三相",
    "T43n1830_004:0353c28": "故是佛語。入自大乘修多羅故。現自煩惱",
    "T43n1830_004:0353c29": "毘尼故。菩薩以分別為煩惱。廣大甚深即",
    "T43n1830_004:0354a01": "是菩薩法空。不違此空得大菩提故　量",
    "T43n1830_004:0354a02": "云。大乘是佛語。許詮深理義異於文契經",
    "T43n1830_004:0354a03": "攝故。如殺害於父母等言。彼阿含經中亦",
    "T43n1830_004:0354a04": "以為義異文故。謂覺不堅為堅等。貪愛",
    "T43n1830_004:0354a05": "以為父等。",
    "T43n1830_004:0354a06": "論。是故大乘真是佛說。述曰。總結之也。",
    "T43n1830_004:0354a07": "論。如莊嚴論至對治異文故。述曰。自引頌",
    "T43n1830_004:0354a08": "中。末後故字通為上因。然彼論第一卷第二",
    "T43n1830_004:0354a09": "品說。先略為八因。後廣為細各各分別。尋",
    "T43n1830_004:0354a10": "之大精。應言莊嚴大乘經論。能莊嚴大乘",
    "T43n1830_004:0354a11": "經故。先云大乘莊嚴經論者非也。無有大",
    "T43n1830_004:0354a12": "乘莊嚴經故。正引大乘不共許經。及為量",
    "T43n1830_004:0354a13": "等廣成立已。",
    "T43n1830_004:0354a14": "論。餘部經中至有別自性。述曰。下引共教。",
    "T43n1830_004:0354a15": "初總。次別。此即總也。即引聲聞乘經以",
    "T43n1830_004:0354a16": "密。意說此識。如攝論第二。",
    "T43n1830_004:0354a17": "下別之中有四部別。文即為四。",
    "T43n1830_004:0354a18": "論。謂大眾部至有如是義。述曰。攝論亦同。",
    "T43n1830_004:0354a19": "摩訶僧祇名大眾部。釋此部等名如宗輪",
    "T43n1830_004:0354a20": "記　於此部中名根本識。是諸識所依止",
    "T43n1830_004:0354a21": "故。非六轉識可名根本。不能發起六轉",
    "T43n1830_004:0354a22": "識故。其喻可知　阿笈摩者。此翻為教。展",
    "T43n1830_004:0354a23": "轉傳說故名為傳。唯第八識有如是義。結",
    "T43n1830_004:0354a24": "喻可知。",
    "T43n1830_004:0354a25": "論。上座部經至為三有因。述曰。分別論者。",
    "T43n1830_004:0354a26": "舊名分別說部。今說假部。說有分識。體恒",
    "T43n1830_004:0354a27": "不斷。周遍三界。為三有因。其餘六識時間",
    "T43n1830_004:0354a28": "斷故。有不遍故。故非有分　世親攝論無",
    "T43n1830_004:0354a29": "文。唯無性釋有九心輪。此是阿賴耶識。九",
    "T43n1830_004:0354b01": "心者。一有分。二能引發。三見。四等尋求。五",
    "T43n1830_004:0354b02": "等觀徹。六安立。七勢用。八反緣。九有分心。",
    "T43n1830_004:0354b03": "餘如樞要說。",
    "T43n1830_004:0354b04": "論。化地部說至名窮生死蘊。述曰。人中國",
    "T43n1830_004:0354b05": "主化地理人。捨位出家因為部主名化",
    "T43n1830_004:0354b06": "地部也。謂無色界色無。無相天等心無。不",
    "T43n1830_004:0354b07": "相應行體無。餘不可名窮生死蘊。第八識",
    "T43n1830_004:0354b08": "可然。諸位皆有故。無性釋云。彼部有三蘊。",
    "T43n1830_004:0354b09": "一一念蘊。謂剎那生滅法。二一期生蘊。謂乃",
    "T43n1830_004:0354b10": "至死恒隨轉法。根等法是。三窮生死蘊。乃",
    "T43n1830_004:0354b11": "至金剛喻定恒隨轉法。於彼三類蘊以立",
    "T43n1830_004:0354b12": "三名。餘色．心等如前已說。是有間斷非窮",
    "T43n1830_004:0354b13": "生死。故唯第八是第三蘊。世親無此解。",
    "T43n1830_004:0354b14": "論。說一切有部至喜阿賴耶。述曰。於中有",
    "T43n1830_004:0354b15": "三。一敘經。二釋義。三總結。即初文也。",
    "T43n1830_004:0354b16": "自下釋義文有其三。一釋彼四名即第八",
    "T43n1830_004:0354b17": "識。二謂生已下。徵餘非此。三異生有學下。",
    "T43n1830_004:0354b18": "顯理起愛所著之處必阿賴耶。此中所說即",
    "T43n1830_004:0354b19": "初文也　四阿含經。一名增一。二名中。三",
    "T43n1830_004:0354b20": "名長。四名雜。明從一法增至百法名增",
    "T43n1830_004:0354b21": "一。不略不廣明義名中。若明事義文廣",
    "T43n1830_004:0354b22": "曰長。雜雜明事名為雜。於增一中名阿",
    "T43n1830_004:0354b23": "賴耶。",
    "T43n1830_004:0354b24": "論。謂阿賴耶識至立以四名。述曰。四名如",
    "T43n1830_004:0354b25": "論　是貪總別三世境故。無性云。愛是總句。",
    "T43n1830_004:0354b26": "餘三現在．過去．未來如其次第三世別說。",
    "T43n1830_004:0354b27": "此性恒時極希願故由樂．欣．喜。是故總名",
    "T43n1830_004:0354b28": "阿賴耶也。世親一解同前。第二更解謂於",
    "T43n1830_004:0354b29": "現在愛。於過去樂。由先樂故復於今世",
    "T43n1830_004:0354c01": "欣。欣故於未來喜。今但總言是貪總別三",
    "T43n1830_004:0354c02": "世境故。非但有前解亦無有後釋。四體即",
    "T43n1830_004:0354c03": "貪　無性解言是貪三世總別之境。如前解",
    "T43n1830_004:0354c04": "取　世親後說是貪三世境。是故不取總別",
    "T43n1830_004:0354c05": "之言。",
    "T43n1830_004:0354c06": "論。有情執為至是真愛著處。述曰。執為內",
    "T43n1830_004:0354c07": "我簡法我他我。至金剛心恒行不息故。阿",
    "T43n1830_004:0354c08": "賴耶識是真愛著處。",
    "T43n1830_004:0354c09": "彼部計云。執餘蘊等。但是貪所著處即名阿",
    "T43n1830_004:0354c10": "賴耶故。",
    "T43n1830_004:0354c11": "論。不應執餘五取蘊等。述曰。總標生下。",
    "T43n1830_004:0354c12": "不應於餘五取蘊計。但令於彼阿賴耶識",
    "T43n1830_004:0354c13": "計。",
    "T43n1830_004:0354c14": "論。謂生一向至受快樂故。述曰。自下第一",
    "T43n1830_004:0354c15": "徵餘非此。文有其七。七種非是所愛著故",
    "T43n1830_004:0354c16": "　一向苦處。即三惡趣極苦之處。世親說此",
    "T43n1830_004:0354c17": "三處於彼有時樂生者。是等流果。今言總",
    "T43n1830_004:0354c18": "非樂。彼極苦故。厭逆身．心念我何時當",
    "T43n1830_004:0354c19": "捨此命．等此類．此身心。此眾同分即是行",
    "T43n1830_004:0354c20": "蘊。總厭五蘊故。",
    "T43n1830_004:0354c21": "論。五欲亦非至而愛我故。述曰。有言五欲",
    "T43n1830_004:0354c22": "是此亦非真。謂若凡若聖離欲界已猶愛",
    "T43n1830_004:0354c23": "我故。如聞雷聲起怖畏故。此不極成。彼",
    "T43n1830_004:0354c24": "許離欲無有我故。此以理逼如聞聲怖",
    "T43n1830_004:0354c25": "等。彼攝論據共許有我者說。故不說離欲",
    "T43n1830_004:0354c26": "者有我。",
    "T43n1830_004:0354c27": "論。樂受亦非至而愛我故。述曰。樂受是我。",
    "T43n1830_004:0354c28": "非是苦．捨。不順己故。不增悅故。彼非真",
    "T43n1830_004:0354c29": "著處。離第三靜慮染極厭樂受凡聖皆有",
    "T43n1830_004:0355a01": "我故。世親不解。無性云。貪俱樂受。是樂及",
    "T43n1830_004:0355a02": "貪總是著處。樂為貪增故。此即總緣。或各別",
    "T43n1830_004:0355a03": "緣。是此著處。別心緣故。此中但有樂受無",
    "T43n1830_004:0355a04": "貪。即有別緣者。然無唯緣貪者。",
    "T43n1830_004:0355a05": "論。身見亦非至猶生愛故。述曰。有計我見",
    "T43n1830_004:0355a06": "是愛著處。彼非真處。除無學者以無我故。",
    "T43n1830_004:0355a07": "攝論不言除。以極成有我非有學故。凡夫",
    "T43n1830_004:0355a08": "離欲少亦有故。今理所逼述宗令有。下識",
    "T43n1830_004:0355a09": "中亦然。餘有學．凡夫信無我者。若證．若信。",
    "T43n1830_004:0355a10": "雖於我見不著。於內我猶愛故。身見非",
    "T43n1830_004:0355a11": "著處。既厭身見應不愛我。",
    "T43n1830_004:0355a12": "論。轉識等非至而愛我故。述曰。轉識亦非。",
    "T43n1830_004:0355a13": "除無學如前說。餘有學異生求滅心者。即",
    "T43n1830_004:0355a14": "無相定．及滅定等。雖厭轉識而愛我故。",
    "T43n1830_004:0355a15": "非想九品及餘有想定。皆極成有我故。言",
    "T43n1830_004:0355a16": "識等者意兼心所。即是識受想蘊全．行蘊少",
    "T43n1830_004:0355a17": "分。以上總取蘊．別中樂受．身見三。攝論等",
    "T43n1830_004:0355a18": "有。然無五欲及下別遮五蘊。此識等中若",
    "T43n1830_004:0355a19": "苦若捨皆是所著。前唯言樂。此中見取等",
    "T43n1830_004:0355a20": "並是。前唯言身見故。",
    "T43n1830_004:0355a21": "論。色身亦非至而愛我故。述曰。即是五根",
    "T43n1830_004:0355a22": "扶根塵等。離色染生無色。猶由愛我故。若",
    "T43n1830_004:0355a23": "唯言五欲。據在家者說。此通出家．外道。即",
    "T43n1830_004:0355a24": "色蘊全。",
    "T43n1830_004:0355a25": "論。不相應行至真愛著處。述曰。無實體",
    "T43n1830_004:0355a26": "故。不應於無體法生愛著故。不言無為",
    "T43n1830_004:0355a27": "者。內道小乘不計為著處。彼非著處故。外",
    "T43n1830_004:0355a28": "道云我是著處我愛我。已不應即為能所",
    "T43n1830_004:0355a29": "著處。此共小乘諍賴耶無遮愛著處。此中",
    "T43n1830_004:0355b01": "除彼犢子部師。彼亦如前非著處破。非",
    "T43n1830_004:0355b02": "有為．無為故　上來總別破訖。前第一是總",
    "T43n1830_004:0355b03": "遮。次三隨增計度遮。下三別蘊遮。故有",
    "T43n1830_004:0355b04": "爾所。",
    "T43n1830_004:0355b05": "論。異生有學至真愛著處。述曰。此下第三",
    "T43n1830_004:0355b06": "顯理起愛所著之處必第八識總結。異生．",
    "T43n1830_004:0355b07": "有學起我愛時。雖於餘蘊若總若別有計．",
    "T43n1830_004:0355b08": "不計起分別愛。於此識中任運我愛決定",
    "T43n1830_004:0355b09": "生起。如童子等雖無分別此蘊彼蘊。然必",
    "T43n1830_004:0355b10": "愛我。故唯此識是真著處。",
    "T43n1830_004:0355b11": "論。由是彼說至此阿賴耶識。述曰。此總結",
    "T43n1830_004:0355b12": "也。攝論文少別。並如彼抄。",
    "T43n1830_004:0355b13": "證第八識總有二分。第一引經。雖有自許",
    "T43n1830_004:0355b14": "他許經別。總是第一引明了經　自下第二",
    "T43n1830_004:0355b15": "引共許經文含隱者依經申理。即是理證。",
    "T43n1830_004:0355b16": "然瑜伽．顯揚．對法八證。未是擬宜。攝論無",
    "T43n1830_004:0355b17": "性．世親三卷何以方類。至下文中一一對",
    "T43n1830_004:0355b18": "出盡．不盡理　引理證中有三。初結前生",
    "T43n1830_004:0355b19": "後以發論端。二正引經申其理證。三廣證",
    "T43n1830_004:0355b20": "已後總結之。",
    "T43n1830_004:0355b21": "論。已引聖教當顯正理。述曰。即初也。",
    "T43n1830_004:0355b22": "次依經附理一一別釋。總為十證。總一頌",
    "T43n1830_004:0355b23": "云。持種．異熟心。趣生．有受．識。生死．緣．依",
    "T43n1830_004:0355b24": "食。滅定．心染淨　證各有三。第一引經無",
    "T43n1830_004:0355b25": "此識而經義不成。如此第一中謂契經說下",
    "T43n1830_004:0355b26": "是。第二別顯徵其義明違理不成。如此中",
    "T43n1830_004:0355b27": "云謂諸轉識在滅定等下是。三總結歸本識",
    "T43n1830_004:0355b28": "彰他義不成。如此中末後心即是此第八",
    "T43n1830_004:0355b29": "識是。下多分一一有三隨文准解。然八證",
    "T43n1830_004:0355c01": "中此但有五。可具對明。不解三者。下自",
    "T43n1830_004:0355c02": "當悉。",
    "T43n1830_004:0355c03": "論。謂契經說至故名為心。述曰。第一引經。",
    "T43n1830_004:0355c04": "不出經之題目。但隨解釋　雜染法者。即有",
    "T43n1830_004:0355c05": "漏法。善．染皆是　清淨法者。即無漏法。五蘊",
    "T43n1830_004:0355c06": "並是。或順解脫分等名清淨。順清淨故。分",
    "T43n1830_004:0355c07": "位之中有清淨無漏種故　之所集起故名",
    "T43n1830_004:0355c08": "心者。或諸法種於此集起名心。心是所集起",
    "T43n1830_004:0355c09": "處故。即通有漏．無漏所集起處。或諸法種",
    "T43n1830_004:0355c10": "子之所集起名心。心是諸種所集起故。如",
    "T43n1830_004:0355c11": "善．不善業為異熟因。無記種子為因緣。集",
    "T43n1830_004:0355c12": "起現識。果唯有漏不通無漏。無漏不生此",
    "T43n1830_004:0355c13": "識故。無漏識者無漏集起。此即引經。",
    "T43n1830_004:0355c14": "論。若無此識至不應有故。述曰。無第八識",
    "T43n1830_004:0355c15": "如經持種心不應有故。即無此識理爽",
    "T43n1830_004:0355c16": "前經。隨諸部釋。雖下自有簡。然於此中。總",
    "T43n1830_004:0355c17": "敘諸部釋此經。下方次第別難。謂諸部中經",
    "T43n1830_004:0355c18": "部強勝。故須先破。",
    "T43n1830_004:0355c19": "次第二段文。",
    "T43n1830_004:0355c20": "論。謂諸轉識至有間斷故。述曰。自下第二",
    "T43n1830_004:0355c21": "別顯徵其義明違理不成　於中有五。初",
    "T43n1830_004:0355c22": "破經部　於中有三。一破五蘊受熏持",
    "T43n1830_004:0355c23": "種。二破識類。三合破識及類前後相熏。",
    "T43n1830_004:0355c24": "初中有三。一正破六識。二破色．不相應。三",
    "T43n1830_004:0355c25": "破心所　初中又二。先破違教。後破違",
    "T43n1830_004:0355c26": "理　違教有二。初破他。後顯自。譬喻部師",
    "T43n1830_004:0355c27": "即經部也　如五十一．對法等。解種子義",
    "T43n1830_004:0355c28": "中云。又心．相續長時間斷。不應經文流轉",
    "T43n1830_004:0355c29": "不息者。是以轉識間斷故。不能持種受",
    "T43n1830_004:0356a01": "熏。夫堅性者可持種故。識若不斷其種恒",
    "T43n1830_004:0356a02": "在。識既斷故種亦隨滅。後法等起從何種",
    "T43n1830_004:0356a03": "生。有間斷故不能持種。然彼但言滅定等",
    "T43n1830_004:0356a04": "長時者不取餘法　凡間斷者。共經部師",
    "T43n1830_004:0356a05": "有五位故。謂即無心睡眠．悶絕．無想．滅定．",
    "T43n1830_004:0356a06": "無想異熟。其大乘中命終．受生悶絕中攝故。",
    "T43n1830_004:0356a07": "此等諸位轉識不行。唯第八識相續不斷。",
    "T43n1830_004:0356a08": "此中以下諸識言者。多分兼心所。言王",
    "T43n1830_004:0356a09": "取臣故。或不取者下。自別解心所法故。",
    "T43n1830_004:0356a10": "然此中下電光等喻。一喻通三因。謂六轉識",
    "T43n1830_004:0356a11": "不能受熏。有間斷故。如電光等。即下說",
    "T43n1830_004:0356a12": "云。一非可熏習。二不能持種。三非染．淨",
    "T43n1830_004:0356a13": "種所集起心。此皆是法。以此一因通三",
    "T43n1830_004:0356a14": "宗量。此皆遮量。設各自熏。或互相熏。皆此",
    "T43n1830_004:0356a15": "中攝。",
    "T43n1830_004:0356a16": "論。根境作意至易脫起故。述曰。經部六識",
    "T43n1830_004:0356a17": "不俱時有。破大眾部。然彼無熏習義。設破",
    "T43n1830_004:0356a18": "熏習。又以經部有熏習故。設許俱時。亦不",
    "T43n1830_004:0356a19": "成熏。此破經部設許六俱。有熏習故。是",
    "T43n1830_004:0356a20": "義之本　攝論第二無性解云。若六轉識定",
    "T43n1830_004:0356a21": "俱有者。不應所依．所緣．作意三種各別。以",
    "T43n1830_004:0356a22": "各別故無相應義。此難俱時起識熏義",
    "T43n1830_004:0356a23": "　世親攝論云。復有餘義。謂行相亦別。此不",
    "T43n1830_004:0356a24": "成因。第八．六識根等許別行相亦異。又無",
    "T43n1830_004:0356a25": "同喻非極成因　無性意謂根．境等定別。",
    "T43n1830_004:0356a26": "非定俱時故不成熏。故此中言根．境．作",
    "T43n1830_004:0356a27": "意。即三差別互相熏故　量云。眼等。非可",
    "T43n1830_004:0356a28": "為耳等所熏。根．境．作意三定各別故。此無",
    "T43n1830_004:0356a29": "同喻。然以理責之。令不得互相熏　或",
    "T43n1830_004:0356b01": "如自他身六種轉識。故論文云根．境．作意",
    "T43n1830_004:0356b02": "類別起故。不爾此言說之何用。攝論唯有",
    "T43n1830_004:0356b03": "此中一因　前解設破經部六識俱時受熏。",
    "T43n1830_004:0356b04": "今解但遮六識體非受熏。以根．境等三種",
    "T43n1830_004:0356b05": "各別非必剎那剎那皆具足故。非識恒起",
    "T43n1830_004:0356b06": "故無熏習。不同無性　前解雖本。不作",
    "T43n1830_004:0356b07": "此解自為不定。八識三別互相熏故。又六與",
    "T43n1830_004:0356b08": "八非一向異。依之而起故許相應。彼六不",
    "T43n1830_004:0356b09": "然故無自失　善等類別易脫起故者。瑜伽",
    "T43n1830_004:0356b10": "等種子中有四位。一三性善等位。互相望起。",
    "T43n1830_004:0356b11": "二三界位。謂下．中．妙界心互相望起。三有",
    "T43n1830_004:0356b12": "漏．無漏位。互相望起。四世．出世位。互相望",
    "T43n1830_004:0356b13": "起。今以善為首等取彼位。故言善等類別",
    "T43n1830_004:0356b14": "易脫起故。宗如前量。因云易脫起故。喻如",
    "T43n1830_004:0356b15": "電光等。等取聲等。",
    "T43n1830_004:0356b16": "論。如電光等不堅住故。述曰。此則同喻．及",
    "T43n1830_004:0356b17": "第三因　不堅住故者。因也　如電光等。喻",
    "T43n1830_004:0356b18": "也。",
    "T43n1830_004:0356b19": "論。非可熏習至所集起心。述曰。下三宗之",
    "T43n1830_004:0356b20": "法。因如前說三種之因。或一一因皆成三",
    "T43n1830_004:0356b21": "法。或三種因各各別成。如次．逆次．超間．合",
    "T43n1830_004:0356b22": "二。准作可知。若與根等類別為因既有同",
    "T43n1830_004:0356b23": "喻。即言類別為因亦成。既有四因。此遮六",
    "T43n1830_004:0356b24": "識非可熏義。",
    "T43n1830_004:0356b25": "論。此識一類至所說心義。述曰。此顯正義。",
    "T43n1830_004:0356b26": "成第八識是可熏識。以一類故。從初至終",
    "T43n1830_004:0356b27": "無間斷故。如苣勝等。等取衣等。此非極成",
    "T43n1830_004:0356b28": "喻。亦非無間故。然從生至滅一期無間少",
    "T43n1830_004:0356b29": "同第八。得以為喻。可言極成。此中比量",
    "T43n1830_004:0356c01": "如文可知　一類之因。簡前善等類別之",
    "T43n1830_004:0356c02": "因。恒無間斷。簡滅定等五位間斷　堅住之",
    "T43n1830_004:0356c03": "言。簡不堅住。以根．境等不成量故。此無",
    "T43n1830_004:0356c04": "所遮　或一類言。義亦兼彼。此中法闕。但",
    "T43n1830_004:0356c05": "有可熏略無持種。以苣勝非集起之心。",
    "T43n1830_004:0356c06": "三量成已方始成立所集起心。故次論云",
    "T43n1830_004:0356c07": "契當彼經所說心義。此違經中但有二宗",
    "T43n1830_004:0356c08": "法。一者可熏。二者契彼心義。然以苣勝可",
    "T43n1830_004:0356c09": "為熏習。文但明舉。遂義合云契當彼經所",
    "T43n1830_004:0356c10": "說心義。下違理中方言不許有持種心便",
    "T43n1830_004:0356c11": "違正理舉第三宗。然違經中亦得具三。違",
    "T43n1830_004:0356c12": "理亦爾。各舉勝義。互舉不足是文本意。",
    "T43n1830_004:0356c13": "論。若不許有至亦違正理。述曰。第二違理。",
    "T43n1830_004:0356c14": "若不許有此更違於理。",
    "T43n1830_004:0356c15": "上來依經申理難。以下經外別生難。",
    "T43n1830_004:0356c16": "論。謂諸所起至唐捐其功。述曰。下出別理。",
    "T43n1830_004:0356c17": "起染淨法不熏成種。所起唐捐。空無果故。",
    "T43n1830_004:0356c18": "唐之言虛。捐之言棄也。生死．涅槃無由斷．",
    "T43n1830_004:0356c19": "得。故無生死亦無涅槃。",
    "T43n1830_004:0356c20": "論。染淨起時至執自然生。述曰。若現行起",
    "T43n1830_004:0356c21": "無種子者。同外道自然生。唯以自然為因",
    "T43n1830_004:0356c22": "無餘因故。下第十破中亦云無所熏故。若",
    "T43n1830_004:0356c23": "無自種則界地往還等。諸染污法無因而生",
    "T43n1830_004:0356c24": "過　然彼經部執色受熏持種。如五十一",
    "T43n1830_004:0356c25": "末敘。或雖不相應彼計是假無體法。大眾",
    "T43n1830_004:0356c26": "有不相應。然無量習。今並設遮。亦有執",
    "T43n1830_004:0356c27": "故。",
    "T43n1830_004:0356c28": "論。色不相應至豈能持種。述曰。量云。色．不",
    "T43n1830_004:0356c29": "相應。理非染淨內法所熏。亦不能持種。此",
    "T43n1830_004:0357a01": "中二宗。因云。非心性故。喻云。如聲．光等",
    "T43n1830_004:0357a02": "　內法所熏。簡苣勝等色。為外法熏故。此",
    "T43n1830_004:0357a03": "中不取堅性為法。故知性不堅住。非宗",
    "T43n1830_004:0357a04": "之法。即是因也。總配別配色．不相應。因．宗",
    "T43n1830_004:0357a05": "可解。",
    "T43n1830_004:0357a06": "論。又彼離識至內種依止。述曰。此色．不相",
    "T43n1830_004:0357a07": "應。不可說為內種依止。離識無實性故。",
    "T43n1830_004:0357a08": "如龜毛等。色體即心故。唯應心為諸種依",
    "T43n1830_004:0357a09": "止。不相應假依心而立。亦應實法為種子",
    "T43n1830_004:0357a10": "依。前已數遮故不為量。但可言異。",
    "T43n1830_004:0357a11": "論。轉識相應至亦不受熏。述曰。下第三遮",
    "T43n1830_004:0357a12": "心所。有八比量。四因各成二宗法故隨其",
    "T43n1830_004:0357a13": "所應　量云。此不能持種。亦不受熏。有",
    "T43n1830_004:0357a14": "間斷故。易脫起故。如前諸識。法在於後令",
    "T43n1830_004:0357a15": "通前量　又宗如前。不自在故。非心性",
    "T43n1830_004:0357a16": "故。如電光等　此中但有前二因之喻。前",
    "T43n1830_004:0357a17": "已遮心是可熏已。故得為喻。後二因．喻略",
    "T43n1830_004:0357a18": "而不論。如前說故。非六識是不自在等。故",
    "T43n1830_004:0357a19": "應別喻。",
    "T43n1830_004:0357a20": "論。故持種心理應別有。述曰。此總結也。然",
    "T43n1830_004:0357a21": "無性次下有前念熏後念計。上已破云不",
    "T43n1830_004:0357a22": "俱有故無相應義。如他．我身前後之心不",
    "T43n1830_004:0357a23": "能受熏。總是經部義。",
    "T43n1830_004:0357a24": "此下第二破經部中遮識類受熏。彼論據",
    "T43n1830_004:0357a25": "計唯識前熏後。此說許識類亦然故前",
    "T43n1830_004:0357a26": "後異也。上總經部計熏。設縱六識俱有。除",
    "T43n1830_004:0357a27": "第八識餘五取蘊並如前遮非持種等。故",
    "T43n1830_004:0357a28": "持種心理應別有。即第八識。此等經部本計",
    "T43n1830_004:0357a29": "　然後有經部異師第二。於中有二。初敘",
    "T43n1830_004:0357b01": "宗。後正破。",
    "T43n1830_004:0357b02": "論。有說六識至第八識性。述曰。此敘彼宗。",
    "T43n1830_004:0357b03": "是識轉變剎那即滅。識上假．立一類不變。",
    "T43n1830_004:0357b04": "無別前後。識類是一。故此可熏。亦可持種。",
    "T43n1830_004:0357b05": "識既被遮。故須計類。因類既成。何勞第",
    "T43n1830_004:0357b06": "八。",
    "T43n1830_004:0357b07": "論。彼言無義。述曰。下破有四。初論主非。",
    "T43n1830_004:0357b08": "論。所以者何。述曰。次彼返詰也。",
    "T43n1830_004:0357b09": "論。執類是實則同外道。述曰。第三別破中",
    "T43n1830_004:0357b10": "有四。一徵假實。二徵何性。三徵間斷。四",
    "T43n1830_004:0357b11": "徵類同　初徵有二。一實二假。此徵實也",
    "T43n1830_004:0357b12": "　吠世史迦同異實故。",
    "T43n1830_004:0357b13": "論。許類是假至內法實種。述曰。此徵假也。",
    "T43n1830_004:0357b14": "類不能持內法實種。許無實故。無勝用",
    "T43n1830_004:0357b15": "故。如龜毛等。此中二因。一是假故。二無勝",
    "T43n1830_004:0357b16": "用故。如瓶．衣等定不能持內法種子。外",
    "T43n1830_004:0357b17": "種可然。麻衣是假許可持故。本宗說類是",
    "T43n1830_004:0357b18": "假。今言實者是設遮也。如攝論總有二種。",
    "T43n1830_004:0357b19": "一識類。識家之流。二剎那類。即無常之流。二",
    "T43n1830_004:0357b20": "皆假法。此假實徵。",
    "T43n1830_004:0357b21": "論。又執識類何性所攝。述曰。次三性徵。總",
    "T43n1830_004:0357b22": "問何性。",
    "T43n1830_004:0357b23": "論。若是善惡至猶如擇滅。述曰。此類。應不",
    "T43n1830_004:0357b24": "受熏。汝許有記故。如擇滅。此中宗略。若",
    "T43n1830_004:0357b25": "難不持種。便違宗失。非自不許彼故。",
    "T43n1830_004:0357b26": "論。若是無記至此類應斷。述曰。若唯無覆。",
    "T43n1830_004:0357b27": "善惡心時此即應斷　此義意言。許間斷故",
    "T43n1830_004:0357b28": "如識自體事非可熏等。前已破故。",
    "T43n1830_004:0357b29": "而彼若言善．惡心時此類不斷性是無記。",
    "T43n1830_004:0357c01": "具堅．無記義故可熏者。今非之云。",
    "T43n1830_004:0357c02": "論。非事善惡至別事性故。述曰。非識自體",
    "T43n1830_004:0357c03": "事善惡性類成無記。所以者何。別類必同別",
    "T43n1830_004:0357c04": "事性故。非如眾同分是總類。同異句等是",
    "T43n1830_004:0357c05": "總類故。彼與法自體事性異。此是別法。法",
    "T43n1830_004:0357c06": "之別類唯在識上有不通餘故。雖無同喻",
    "T43n1830_004:0357c07": "以理徵之。",
    "T43n1830_004:0357c08": "彼言識法同分是無記識通三性。此類可然",
    "T43n1830_004:0357c09": "故可熏者。",
    "T43n1830_004:0357c10": "論。又無心位至持種受熏。述曰。設縱類無",
    "T43n1830_004:0357c11": "記。異其善等心。此不斷故故可熏者。如五",
    "T43n1830_004:0357c12": "位無心時此類定無。是識類故。如識間斷。",
    "T43n1830_004:0357c13": "性非堅住。故不可執持種受熏。此二比量",
    "T43n1830_004:0357c14": "義准前成。攝論同也。",
    "T43n1830_004:0357c15": "論。又阿羅漢至許便有失。述曰。第四徵類",
    "T43n1830_004:0357c16": "同。中有二。初凡聖類同。後根．法類同。此初",
    "T43n1830_004:0357c17": "也　聖．異生心。識類同故。前成凡夫。後成",
    "T43n1830_004:0357c18": "阿羅漢。或是異身但類同者。應互相熏。諸",
    "T43n1830_004:0357c19": "阿羅漢為諸染熏。異生應為無漏法熏。是",
    "T43n1830_004:0357c20": "識類故。如自異生自聖者等。許便有失。無",
    "T43n1830_004:0357c21": "凡聖故。",
    "T43n1830_004:0357c22": "論。又眼等根至識類受熏。述曰。下徵根．",
    "T43n1830_004:0357c23": "法　謂眼等根．及所餘法與眼等識。一則根",
    "T43n1830_004:0357c24": "同。眼識等亦為次第滅根故名意根故。亦",
    "T43n1830_004:0357c25": "與餘法類同。法義通故　或信等餘法。與",
    "T43n1830_004:0357c26": "眼等根義同。眼等根法。與非根法法類同。",
    "T43n1830_004:0357c27": "應互相熏。然汝不許違自宗故　義雖通",
    "T43n1830_004:0357c28": "爾。以彼本計識類受熏。即眼等根是識根",
    "T43n1830_004:0357c29": "類。或所餘法是識法類。應互相熏。識之類",
    "T43n1830_004:0358a01": "故。然汝不許是此本意。若以根等與餘信",
    "T43n1830_004:0358a02": "等為根類同。便令相熏。失彼宗意　此法",
    "T43n1830_004:0358a03": "類同攝論亦無。彼言或應意根成造色性。",
    "T43n1830_004:0358a04": "與眼等根類同故。第四結云故不應執",
    "T43n1830_004:0358a05": "識類受熏。",
    "T43n1830_004:0358a06": "論。又六識身至必俱時故。述曰。第三破事．",
    "T43n1830_004:0358a07": "類雙熏計。准世親。前熏後不言類唯取識。",
    "T43n1830_004:0358a08": "是譬喻部師。無性亦然。並無類前熏後。今",
    "T43n1830_004:0358a09": "此設遮經部。兼破譬喻師。譬喻師是經部異",
    "T43n1830_004:0358a10": "師。即日出論者。是名經部。此有三種。一根",
    "T43n1830_004:0358a11": "本即鳩摩羅多。二室利邏多。造經部毘婆沙。",
    "T43n1830_004:0358a12": "正理所言上座是。三但名經部。以根本師",
    "T43n1830_004:0358a13": "造結鬘論廣說譬喻。名譬喻師。從所說為",
    "T43n1830_004:0358a14": "名也。其實總是一種經部　上來事．類俱時",
    "T43n1830_004:0358a15": "被破。即事及類前熏於後。今破云。前念事．",
    "T43n1830_004:0358a16": "類。不熏次後念事．類。不俱有故。如隔多",
    "T43n1830_004:0358a17": "念。隔多念者彼計不遠熏故得為喻。但",
    "T43n1830_004:0358a18": "熏次後故。設遮識熏類。類熏識。識熏識。",
    "T43n1830_004:0358a19": "類熏類。皆不成立。故總遮云非互相熏。能",
    "T43n1830_004:0358a20": "熏所熏必俱時故者。顯熏習義。非是前後如",
    "T43n1830_004:0358a21": "隔念故。又此文外破前後心異性。或後是善",
    "T43n1830_004:0358a22": "惡類亦然。如何前熏後。後無記可爾。",
    "T43n1830_004:0358a23": "以前經部本計熏習。設六識俱轉　今次敘",
    "T43n1830_004:0358a24": "大眾部。彼計唯有六轉識俱而無熏習。設",
    "T43n1830_004:0358a25": "有熏義。",
    "T43n1830_004:0358a26": "論。執唯六識至能持種義。述曰。此既別破",
    "T43n1830_004:0358a27": "大眾六識俱轉。故知初破但破經部。縱成俱",
    "T43n1830_004:0358a28": "轉難非受熏。由前破經部同時六識受熏",
    "T43n1830_004:0358a29": "故。彼大眾部六識無持種義。此不立假類",
    "T43n1830_004:0358b01": "受熏故言唯六識。無前熏後故言唯俱轉。",
    "T43n1830_004:0358b02": "以下第三破上座部。無性第三云經部師",
    "T43n1830_004:0358b03": "者。即此上座部中自有以經為量者故言",
    "T43n1830_004:0358b04": "經部。",
    "T43n1830_004:0358b05": "論。有執色心至為證不成。述曰。於中有",
    "T43n1830_004:0358b06": "三。一敘宗。二申難。三破救。此初也。謂色",
    "T43n1830_004:0358b07": "望色。心等望心。自類前後。前為後因。因義",
    "T43n1830_004:0358b08": "既成。故先所說證第八識有不成也。",
    "T43n1830_004:0358b09": "論。彼執非理無熏習故。述曰。次申難有",
    "T43n1830_004:0358b10": "三。初破無熏習。次難後不生。後難無後",
    "T43n1830_004:0358b11": "蘊。此總非。",
    "T43n1830_004:0358b12": "論。謂彼自類至前為後種。述曰。既無熏習",
    "T43n1830_004:0358b13": "如何前後為種。若曾自類相熏前念中有",
    "T43n1830_004:0358b14": "後種子。前可生後。既無熏習何得為因。",
    "T43n1830_004:0358b15": "無性攝論云。二念不俱有故不得熏習。如",
    "T43n1830_004:0358b16": "前已破　量云。前心等不為後心等種。無",
    "T43n1830_004:0358b17": "熏習故。如瓦礫等。",
    "T43n1830_004:0358b18": "論。又間斷者應不更生。述曰。此第二難。攝",
    "T43n1830_004:0358b19": "論云。謂生無色色久時斷。後生下界色應",
    "T43n1830_004:0358b20": "不生。彼說過去現無體故。滅盡定等心斷",
    "T43n1830_004:0358b21": "亦然。前久已無。應非後種。因則不遍。",
    "T43n1830_004:0358b22": "論。二乘無學至為後種故。述曰。此第三難。",
    "T43n1830_004:0358b23": "彼色生色心復生心。二乘後蘊如前餘位",
    "T43n1830_004:0358b24": "無斷絕故。但言二乘簡自宗故。佛無此",
    "T43n1830_004:0358b25": "事　量云。極成二乘無學後心不得入涅",
    "T43n1830_004:0358b26": "槃。許能為因故。如前前位　極成言簡佛",
    "T43n1830_004:0358b27": "為不定。彼不極成故。",
    "T43n1830_004:0358b28": "自下經部諸師。既見上座被此難已更方轉",
    "T43n1830_004:0358b29": "計。或設遮上座部有熏習救。前解是本。",
    "T43n1830_004:0358c01": "恐無心時心斷故。色中有心等種。無色時",
    "T43n1830_004:0358c02": "色斷故。心中有色等種。更互含藏受熏故",
    "T43n1830_004:0358c03": "無過失。今子段第二論主非之。",
    "T43n1830_004:0358c04": "論。亦不應執至前已遮故。述曰。下破轉救",
    "T43n1830_004:0358c05": "色．心展轉互為種生。無色．無心後生諸色．",
    "T43n1830_004:0358c06": "諸心無失。轉識．及色非所熏習先已破故。",
    "T43n1830_004:0358c07": "轉識不受熏。許有間故。色根不受熏。許",
    "T43n1830_004:0358c08": "非心故。並如聲．電。如何可能為諸法種。",
    "T43n1830_004:0358c09": "並如五十一敘計。",
    "T43n1830_004:0358c10": "下第四破一切有部。於中有二。初敘宗。後",
    "T43n1830_004:0358c11": "正破　敘宗中文二。初正敘。後會違。",
    "T43n1830_004:0358c12": "論。有說三世至能持種識。述曰。敘彼宗計。",
    "T43n1830_004:0358c13": "因能感果。果能赴因。無不皆成。何勞計",
    "T43n1830_004:0358c14": "執別有識體。復言熏習即雙非上諸部及",
    "T43n1830_004:0358c15": "大乘義。",
    "T43n1830_004:0358c16": "次彼會經。",
    "T43n1830_004:0358c17": "論。然經說心至勢用強故。述曰。心用強勝",
    "T43n1830_004:0358c18": "非如色等故唯說心。非心持種可受熏",
    "T43n1830_004:0358c19": "習。經部以色為持種法。心類亦然。但說於",
    "T43n1830_004:0358c20": "心以心勝故。大眾部．上座部俱云。雖說",
    "T43n1830_004:0358c21": "有色心。心能起色故但說心。",
    "T43n1830_004:0358c22": "次當論主非一切有言。",
    "T43n1830_004:0358c23": "論。彼說非理至非實有故。述曰。過去．未來。",
    "T43n1830_004:0358c24": "非實有體。非常無為。非現在故。如空華",
    "T43n1830_004:0358c25": "等。",
    "T43n1830_004:0358c26": "論。又無作用至皆不得成。述曰。其去．來世。",
    "T43n1830_004:0358c27": "非因緣性。以無取果用故。如無為等。去．",
    "T43n1830_004:0358c28": "來既無。無持種識。故於諸部一切因果皆",
    "T43n1830_004:0358c29": "不得成。",
    "T43n1830_004:0359a01": "論。有執大乘至及一切法。述曰。第五清辨",
    "T43n1830_004:0359a02": "無相大乘。於俗諦中亦說依他．圓成有故。",
    "T43n1830_004:0359a03": "真諦皆空故。今言空者遣遍計所執。彼執",
    "T43n1830_004:0359a04": "此文為正解故。彼依掌珍真性有為空等",
    "T43n1830_004:0359a05": "似比量。撥無此識及一切法皆言無體。",
    "T43n1830_004:0359a06": "言似比量者。謂約我宗真性有為無為非",
    "T43n1830_004:0359a07": "空不空。有法一分非極成過。汝不許有我",
    "T43n1830_004:0359a08": "勝義故。四種世俗．勝義之中各隨攝故　若",
    "T43n1830_004:0359a09": "隨小乘彼轉實有。便違自宗。若隨汝自宗",
    "T43n1830_004:0359a10": "勝義空者。我不許汝空勝義故。亦非極成",
    "T43n1830_004:0359a11": "　又以我說若約世俗無為有為二俱是有。",
    "T43n1830_004:0359a12": "若約勝義非空不空。汝今說空。即有違",
    "T43n1830_004:0359a13": "自教之失。名似比量。",
    "T43n1830_004:0359a14": "論。彼持違害前所引經。述曰。違前染淨集",
    "T43n1830_004:0359a15": "起心經。",
    "T43n1830_004:0359a16": "論。知斷證修至成大邪見。述曰。知苦斷集",
    "T43n1830_004:0359a17": "證滅修道。染苦集．淨滅道．集道因．苦滅果。",
    "T43n1830_004:0359a18": "皆執為非實。成大邪見。",
    "T43n1830_004:0359a19": "彼若救言我依世諦不說為無但言非實。",
    "T43n1830_004:0359a20": "論。外道毀謗至但執非實故。述曰。則同外",
    "T43n1830_004:0359a21": "道。外道邪見毀謗。亦不謂染．淨等皆無。現",
    "T43n1830_004:0359a22": "所見故。但執非實。染因不能感惡果。善",
    "T43n1830_004:0359a23": "因不能感善果。以非實故。如空華等。",
    "T43n1830_004:0359a24": "論。若一切法至用為軍旅。述曰。一切法無。",
    "T43n1830_004:0359a25": "菩薩不應起大悲捨生死集菩提資糧。誰",
    "T43n1830_004:0359a26": "有智者為除虛幻之敵。求石女之兒以為",
    "T43n1830_004:0359a27": "軍旅而共摧敵。要賊是有。方求資糧而求",
    "T43n1830_004:0359a28": "斷彼。",
    "T43n1830_004:0359a29": "論。故應信有至染淨因果。述曰。因果不無",
    "T43n1830_004:0359b01": "可信此識。勸清辨等以生信也　此中可",
    "T43n1830_004:0359b02": "說三性有無。略述掌珍清辨本意。分二見",
    "T43n1830_004:0359b03": "之是非。定雙情之邪正。我真諦中亦非法",
    "T43n1830_004:0359b04": "無。但不可說為因為果。言語道斷故。俗諦",
    "T43n1830_004:0359b05": "之中依他．圓成有故。遍計所執無故。",
    "T43n1830_004:0359b06": "第三大文總結之。",
    "T43n1830_004:0359b07": "論。彼心即是此第八識。述曰。持種等心是",
    "T43n1830_004:0359b08": "此第八。即八證中第四種子證。及攝論第二",
    "T43n1830_004:0359b09": "熏習中。及安立本識第三中義。",
    "T43n1830_004:0359b10": "論。又契經說至不應有故。述曰。第二異熟",
    "T43n1830_004:0359b11": "心。別經等可知。然此中意破經部．薩婆",
    "T43n1830_004:0359b12": "多皆得。即八證中身受證故。",
    "T43n1830_004:0359b13": "論。謂眼等識至非異熟心。述曰。下文有四。",
    "T43n1830_004:0359b14": "一破計。二申義。三明身受。四立異熟心",
    "T43n1830_004:0359b15": "　初有二。初總破。後別破　此為二因立二",
    "T43n1830_004:0359b16": "比量諍異熟體　六種轉識中業所感者。",
    "T43n1830_004:0359b17": "非真異熟心。斷已更續故。有時間斷故。如",
    "T43n1830_004:0359b18": "彼電光．長養色等。若不別言業所感者。有",
    "T43n1830_004:0359b19": "一分相符過。彼善惡心說非異熟故。若不",
    "T43n1830_004:0359b20": "言真異熟心。即違自宗。自說亦是異熟生",
    "T43n1830_004:0359b21": "故　或總非六識。不應是真異熟心。非一",
    "T43n1830_004:0359b22": "切時是業果故。如電光等　或有間斷。斷",
    "T43n1830_004:0359b23": "已更續故。此因皆是總非六識。言此諸識中",
    "T43n1830_004:0359b24": "不應說有真異熟心故無相符過。",
    "T43n1830_004:0359b25": "論。異熟不應至無斯事故。述曰。彼說命根．",
    "T43n1830_004:0359b26": "五根等異熟者。必相續無間。一切時是業果",
    "T43n1830_004:0359b27": "故。斷已不續。故知六識非是異熟心。非大",
    "T43n1830_004:0359b28": "乘中許眼根等是真異熟。彼宗說故。",
    "T43n1830_004:0359b29": "此總非訖。下別破。",
    "T43n1830_004:0359c01": "論。眼等六識至非真異熟。述曰。破小乘",
    "T43n1830_004:0359c02": "言。汝六識中業所感者。非真異熟。非恒相",
    "T43n1830_004:0359c03": "續故。如聲．風等　故知前破但是總破",
    "T43n1830_004:0359c04": "　又彼識中業所感者。是異熟所生。非恒續",
    "T43n1830_004:0359c05": "故。如自許聲等　大乘許是異熟生故",
    "T43n1830_004:0359c06": "　此中更有斷已更續因。皆准前作。此中文略。",
    "T43n1830_004:0359c07": "論。定應許有至作有情依。述曰。自下第二",
    "T43n1830_004:0359c08": "申歸正義。定應許有真異熟心。一切時續",
    "T43n1830_004:0359c09": "者。酬牽引業。非滿業者。有間斷者是滿業",
    "T43n1830_004:0359c10": "故。引果之識遍三界有。六識不遍。無色．無",
    "T43n1830_004:0359c11": "心定等。五識．及意無故　無斷者言恒故。變",
    "T43n1830_004:0359c12": "為身．器。以身．器恒有。必由心變故。然境",
    "T43n1830_004:0359c13": "不離心故。非身．器色法能作有情依。有情",
    "T43n1830_004:0359c14": "是假者。假者依此識而建立故。若無此識",
    "T43n1830_004:0359c15": "如死屍等。便不可立假者有情。",
    "T43n1830_004:0359c16": "何須恒時變為身器。",
    "T43n1830_004:0359c17": "論。身器離心理非有故。述曰。身器離心理",
    "T43n1830_004:0359c18": "非有故。不可為有情依。此總對諸部。又無",
    "T43n1830_004:0359c19": "色界應無有情。以無色故如前已說故",
    "T43n1830_004:0359c20": "　若爾命根．同分足為有情依。遍而無斷可",
    "T43n1830_004:0359c21": "為真異熟。何須此識。",
    "T43n1830_004:0359c22": "論。不相應法無實體故。述曰。以其無故",
    "T43n1830_004:0359c23": "不可為依。此偏對薩婆多。",
    "T43n1830_004:0359c24": "論。諸轉識等非恒有故。述曰。亦不可依。",
    "T43n1830_004:0359c25": "非恒有故。應無心位即非有情。無所依",
    "T43n1830_004:0359c26": "故。此偏對經部　或總俱對。",
    "T43n1830_004:0359c27": "論。若無此心至恒立有情。述曰。若無第八",
    "T43n1830_004:0359c28": "誰變身器。復依何法恒立有情。有情之體",
    "T43n1830_004:0359c29": "以有心是。無心非故。",
    "T43n1830_004:0360a01": "論。又在定中至身受生起。述曰。第三明身",
    "T43n1830_004:0360a02": "受。若在定中或不在定。若有漏無漏定皆此",
    "T43n1830_004:0360a03": "攝盡。瑜伽等文有如理思．不如理思。彼或",
    "T43n1830_004:0360a04": "不思惟。或復推尋。即是此中有別思慮．無別",
    "T43n1830_004:0360a05": "思慮。謂在定．散皆有身受　有別思慮無",
    "T43n1830_004:0360a06": "別思慮。別思慮者。意識別緣一深妙理或別",
    "T43n1830_004:0360a07": "事等時。無思慮者。或無心時等。在此有別",
    "T43n1830_004:0360a08": "思慮．無別思慮時。理有眾多身受生起。在",
    "T43n1830_004:0360a09": "定等中有身受起。然無五識或別緣等。故",
    "T43n1830_004:0360a10": "在定等中意身等識不覺。唯第八識領受",
    "T43n1830_004:0360a11": "此境。此等位中損益身故。故名身受　或",
    "T43n1830_004:0360a12": "從果為名。後時損益身故。",
    "T43n1830_004:0360a13": "論。此若無者至或復勞損。述曰。若在定等",
    "T43n1830_004:0360a14": "無身受者。不應出定等後時。身有順故怡",
    "T43n1830_004:0360a15": "適。或復違境勞損。如坐禪師在定之中心",
    "T43n1830_004:0360a16": "別緣故。縱有勞損．怡適未知。後出定已方",
    "T43n1830_004:0360a17": "有損益．或適．或勞。由前定等中有損益境",
    "T43n1830_004:0360a18": "第八識取故。後時得有勞損於身等。舉後",
    "T43n1830_004:0360a19": "果位顯因定有。言身受者。身所受故。非",
    "T43n1830_004:0360a20": "謂受數。此即是境。",
    "T43n1830_004:0360a21": "論。若不恒有至有此身受。述曰。若無第八",
    "T43n1830_004:0360a22": "真異熟心定中領之。彼定出等位中。如何",
    "T43n1830_004:0360a23": "有此身受。",
    "T43n1830_004:0360a24": "論。非佛起餘至非佛有情故。述曰。第四立",
    "T43n1830_004:0360a25": "異熟　量云。非佛起餘善心等位。必應現",
    "T43n1830_004:0360a26": "起真異熟心(宗也)。非佛有情故(因也)。如許起",
    "T43n1830_004:0360a27": "彼時(喻也)　非佛者。謂菩薩．二乘．及異生等。",
    "T43n1830_004:0360a28": "此簡佛者。佛起善心位無異熟心故　起",
    "T43n1830_004:0360a29": "餘者。餘有二種。即是共許六識中異熟心餘。",
    "T43n1830_004:0360b01": "即善無漏心位等。或是餘無心位等。此簡起",
    "T43n1830_004:0360b02": "異熟心。更立異熟心。便犯相符。無同喻故。",
    "T43n1830_004:0360b03": "在彼位中必應現起真異熟心　此下二",
    "T43n1830_004:0360b04": "句是法。前二句是有法　非佛有情故者。不",
    "T43n1830_004:0360b05": "言非佛但言有情。有不定過。或違自宗。",
    "T43n1830_004:0360b06": "佛亦示現為有情故。善．無心等時無異熟",
    "T43n1830_004:0360b07": "心故　如許起彼時。如汝自許。或我許",
    "T43n1830_004:0360b08": "汝宗起彼六識中業所感心是真異熟。故得",
    "T43n1830_004:0360b09": "為喻。不爾便有所立不成。不許六識真異",
    "T43n1830_004:0360b10": "熟故。又不舉此即無同喻。若以此宗第八",
    "T43n1830_004:0360b11": "為喻。彼說無故。無俱不成。起六識中異熟",
    "T43n1830_004:0360b12": "心是非佛有情。何故善心起時無異熟心。亦",
    "T43n1830_004:0360b13": "非佛有情故。",
    "T43n1830_004:0360b14": "論。由是恒有至此第八識。述曰。由此道理",
    "T43n1830_004:0360b15": "故。必恒有真異熟心。此總結也。即是解八",
    "T43n1830_004:0360b16": "證中身受文也。無此解者難解彼文。",
    "T43n1830_004:0360b17": "自下第三。",
    "T43n1830_004:0360b18": "論。又契經說至不應有故。述曰。說趣生體。",
    "T43n1830_004:0360b19": "以經為證。通破一切有．經部等諸部。皆說",
    "T43n1830_004:0360b20": "得也。",
    "T43n1830_004:0360b21": "論。謂要實有至正實趣生。述曰。下文有三。",
    "T43n1830_004:0360b22": "一具義多少。二遮餘非。三歸本識。此即初",
    "T43n1830_004:0360b23": "也　四義具故方名趣生　一要實有。謂要",
    "T43n1830_004:0360b24": "有體。假法非趣生。趣生實有故。即業所感是",
    "T43n1830_004:0360b25": "實有故　二要恒續。謂無間斷法方趣生體。",
    "T43n1830_004:0360b26": "生此趣此生中。一期時須恒故。若有間斷",
    "T43n1830_004:0360b27": "便非趣生故　三要周遍。謂通三界九地。",
    "T43n1830_004:0360b28": "不可此趣生唯在一處界不在餘處界。以",
    "T43n1830_004:0360b29": "趣生通三界諸地故。若是有漏有情皆趣生",
    "T43n1830_004:0360c01": "攝。若不遍者即非趣生故　四要無雜。謂",
    "T43n1830_004:0360c02": "生此趣生方起此法名此趣生。若生此趣",
    "T43n1830_004:0360c03": "生可起餘趣生法。則非趣生。應成多趣多",
    "T43n1830_004:0360c04": "生故　具此四義是正是實趣生之體　此",
    "T43n1830_004:0360c05": "言正實。簡能趣法及中有等皆名趣生。諸",
    "T43n1830_004:0360c06": "經論中言煩惱等是趣生者。是假趣生。相",
    "T43n1830_004:0360c07": "似趣生。非是正實趣生之體。今言正實意",
    "T43n1830_004:0360c08": "在於此。",
    "T43n1830_004:0360c09": "論。非異熟法至趣生法故。述曰。下遮餘非。",
    "T43n1830_004:0360c10": "四義遮也。即第一遮。此有二意　一者總",
    "T43n1830_004:0360c11": "簡。謂除第八識外。皆是非異熟法。非真異",
    "T43n1830_004:0360c12": "熟法故。此意在真前言正故。種類言之。住",
    "T43n1830_004:0360c13": "一趣一生。可起諸餘趣生法故　二別簡。",
    "T43n1830_004:0360c14": "下簡得善。別報心心法．及色．不相應行已。",
    "T43n1830_004:0360c15": "今此中雖復總言非異熟法。在下所簡外。",
    "T43n1830_004:0360c16": "謂餘加行善．及染污。餘無記心．心法。長養等",
    "T43n1830_004:0360c17": "流色。皆可起餘趣生法故　第七識不在",
    "T43n1830_004:0360c18": "此中。非共有故。今簡共有者故。即是四因",
    "T43n1830_004:0360c19": "中第四無雜因簡。此從下向上解。",
    "T43n1830_004:0360c20": "論。諸異熟色至全無彼故。述曰。此第二遮。",
    "T43n1830_004:0360c21": "異熟色中有九處。除聲．及法處。無色界中",
    "T43n1830_004:0360c22": "無異熟色故　及五識中業所感者。即苦．樂．",
    "T43n1830_004:0360c23": "捨受相應報心異熟生者是　不遍趣生。天",
    "T43n1830_004:0360c24": "趣．化生　即無色界之中全無彼故。此舉全",
    "T43n1830_004:0360c25": "處。於別別地亦無有故。鼻．舌色界無。餘三",
    "T43n1830_004:0360c26": "識二禪以上無。諸色分別可知。此中不舉",
    "T43n1830_004:0360c27": "分無處故。但約所無簡別為論。此具四因",
    "T43n1830_004:0360c28": "中多少。即第三因簡。",
    "T43n1830_004:0360c29": "論。諸生得善至而不恒有。述曰。即第三遮。",
    "T43n1830_004:0361a01": "此唯第六意識中者。五識雖亦無雜起者。",
    "T43n1830_004:0361a02": "無色全無。如前類遮。非此所說。及意中別",
    "T43n1830_004:0361a03": "報者。雖遍趣生起時無雜。而不恒有。有",
    "T43n1830_004:0361a04": "間斷故。六位無故。或無漏心。異類心中。皆",
    "T43n1830_004:0361a05": "說無故。即第二恒因簡　然此雖復說不共",
    "T43n1830_004:0361a06": "因。亦說共因謂遍．無雜二。有體通上亦有",
    "T43n1830_004:0361a07": "故。此中不說。然此說所有者。影顯前後皆",
    "T43n1830_004:0361a08": "有所具因故。類此應說。恐厭煩文故略",
    "T43n1830_004:0361a09": "影顯。",
    "T43n1830_004:0361a10": "論。不相應行至是實趣生。述曰。即第四遮。",
    "T43n1830_004:0361a11": "此初因簡。前數成故更無比量。然此四因。",
    "T43n1830_004:0361a12": "非但一一別簡。共簡非是業果。具四義者",
    "T43n1830_004:0361a13": "是業果故。是第七識非共有故。此中不簡。",
    "T43n1830_004:0361a14": "然入第三恒中。以入地有轉易故。入滅定",
    "T43n1830_004:0361a15": "等有間斷故。非業果故。無性之人第七非",
    "T43n1830_004:0361a16": "業果也　此下所簡彼心所法亦在彼中。",
    "T43n1830_004:0361a17": "隨所餘生即屬彼故。此中言王意并臣故。",
    "T43n1830_004:0361a18": "論。唯異熟心至是正實趣生。述曰。自下第",
    "T43n1830_004:0361a19": "三歸本識也。於中又三。一歸本識。二破他",
    "T43n1830_004:0361a20": "非。三簡佛位。此即初也。如是所簡餘五蘊",
    "T43n1830_004:0361a21": "法。皆不可立正實趣生。又此業果。明知無",
    "T43n1830_004:0361a22": "為．無漏有為。皆非趣生體。唯異熟心及彼心",
    "T43n1830_004:0361a23": "所。體是實．是恒．是遍．是無雜。是正實趣生。",
    "T43n1830_004:0361a24": "論。此心若無至應非趣生。述曰。下破他非。",
    "T43n1830_004:0361a25": "設許別報心是趣生。既知除異熟無記心",
    "T43n1830_004:0361a26": "外無趣生體故。此心若無。生無色界起善",
    "T43n1830_004:0361a27": "等位。應非趣生。謂在彼界起善心性有",
    "T43n1830_004:0361a28": "覆心時。應非趣生。此時無報故。不同下",
    "T43n1830_004:0361a29": "界有報色故　若此本難唯經部師。無不",
    "T43n1830_004:0361b01": "相應命根等故　若破薩婆多。不許彼不",
    "T43n1830_004:0361b02": "相應已今為此難。於理不遮。故知設許別",
    "T43n1830_004:0361b03": "報法是趣生難。前已遮善等非趣生雜起",
    "T43n1830_004:0361b04": "故。一趣成多趣法。應是多趣身故。第一設",
    "T43n1830_004:0361b05": "許別報心是趣生訖。",
    "T43n1830_004:0361b06": "論。設許趣生至便違正理。述曰。次第二設",
    "T43n1830_004:0361b07": "許趣生攝一切有漏。即善等皆是。生無色",
    "T43n1830_004:0361b08": "界起無漏心。應非趣生。即是便違正理。",
    "T43n1830_004:0361b09": "有二乘聖者非趣生攝故。即攝論第三云",
    "T43n1830_004:0361b10": "生非想處起無所有處無漏心時。即應二",
    "T43n1830_004:0361b11": "趣皆應滅離等。但有設許一切有漏是趣",
    "T43n1830_004:0361b12": "生難。皆以前難應尋彼會。此通諸部。義",
    "T43n1830_004:0361b13": "准前釋。",
    "T43n1830_004:0361b14": "論。勿有前過至正實趣生。述曰。勿有前說",
    "T43n1830_004:0361b15": "不具四義過。及有此識最後失故。唯異",
    "T43n1830_004:0361b16": "熟法是正實趣生。若有第八識一切時恒有。",
    "T43n1830_004:0361b17": "無此過難由。以異熟法為正實趣生故。",
    "T43n1830_004:0361b18": "論。由是如來至無記法故。述曰。下簡佛位。",
    "T43n1830_004:0361b19": "佛非趣生攝。佛無報法故。",
    "T43n1830_004:0361b20": "論。亦非界攝至已永斷故。述曰。四智俱",
    "T43n1830_004:0361b21": "善。亦非界攝。非有漏故。有漏是界義故。界",
    "T43n1830_004:0361b22": "是縛義故　又彼何故非繫縛者。世尊已捨",
    "T43n1830_004:0361b23": "苦．集二諦名世尊故。何故無苦．集。有漏諸",
    "T43n1830_004:0361b24": "戲論種已永斷故。即有漏法名為戲論。無漏",
    "T43n1830_004:0361b25": "法名不繫法故非同戲論。故正實趣生唯",
    "T43n1830_004:0361b26": "異熟心．心所。",
    "T43n1830_004:0361b27": "論。正實趣生至此第八識。述曰。世尊有處",
    "T43n1830_004:0361b28": "說為人趣。名化生者如下食中自當解釋。",
    "T43n1830_004:0361b29": "皆是示現。非正實趣生。彼全無漏故。此是報",
    "T43n1830_004:0361c01": "法故。佛地論中亦同此解。",
    "T43n1830_004:0361c02": "論。又契經說至不應有故。述曰。自下第四",
    "T43n1830_004:0361c03": "引經證能執受。是八證中初執受證。然此稍",
    "T43n1830_004:0361c04": "廣。初通破諸部能執心計。",
    "T43n1830_004:0361c05": "論。謂五色根至能執受心。述曰。下文有三。",
    "T43n1830_004:0361c06": "一顯所執彰能執心。二明執心顯唯第八。",
    "T43n1830_004:0361c07": "三破異計非能執受。此即初也　五根在",
    "T43n1830_004:0361c08": "自身。非己相分他身五根。依處。除聲。皆非",
    "T43n1830_004:0361c09": "執受。故對法執受九處除聲。聲非所執故",
    "T43n1830_004:0361c10": "　問曰何以聲非所執受　以有間故。又",
    "T43n1830_004:0361c11": "聲疎斷。故非所執。然五十五等亦說是執",
    "T43n1830_004:0361c12": "受。以依執故。非生執受。如前已說　唯現",
    "T43n1830_004:0361c13": "在世是有情故。可有執受。過．未非也。經部",
    "T43n1830_004:0361c14": "去．來無。薩婆多非過．未。此出所受。彼唯身",
    "T43n1830_004:0361c15": "根能生覺受。餘根等同聚亦名執受。其身識",
    "T43n1830_004:0361c16": "轉時名為執受。身識不轉亦名執受。是彼",
    "T43n1830_004:0361c17": "類故。此等所執受法。定由有已能執受心",
    "T43n1830_004:0361c18": "持令不壞。經雖但言有色根身是有執受。",
    "T43n1830_004:0361c19": "自非能執。自若能執。應別有所執。既無別",
    "T43n1830_004:0361c20": "所執。而言有執受。故知有他能執受自也。",
    "T43n1830_004:0361c21": "論。唯異熟心至無如是義。述曰。下明執心",
    "T43n1830_004:0361c22": "顯唯第八於中有二。一顯八有七無。二簡",
    "T43n1830_004:0361c23": "言濫。此初文也　何心能執受。唯異熟心。謂",
    "T43n1830_004:0361c24": "第八識。先業所引體任運起。非現緣起。縱",
    "T43n1830_004:0361c25": "第七識亦現緣引。不能執受。即是八證執受",
    "T43n1830_004:0361c26": "五因中第一因。下自為量。不能煩述　非",
    "T43n1830_004:0361c27": "善．染等。等取威儀等無記。彼是第二因。彼",
    "T43n1830_004:0361c28": "言六識善．惡可得故。不能執受　一類。謂",
    "T43n1830_004:0361c29": "第八識一類異熟無記性攝。次第三因。彼言",
    "T43n1830_004:0362a01": "六識一類異熟無記性攝不可得故。不能",
    "T43n1830_004:0362a02": "執受　能遍執受者。謂唯本識遍能執受五",
    "T43n1830_004:0362a03": "根等法。是第四因。彼言六識各別依故。不",
    "T43n1830_004:0362a04": "能遍執。此中第八佛色根證如下自解。",
    "T43n1830_004:0362a05": "相續執受。謂第八識一切時執。非有執．不",
    "T43n1830_004:0362a06": "執。不執時即爛壞故。是第五因。彼言六識",
    "T43n1830_004:0362a07": "所依應成數數執受過失　唯第八識具此",
    "T43n1830_004:0362a08": "五義。眼等七種轉識皆非業引。不具五義",
    "T43n1830_004:0362a09": "故非能執。",
    "T43n1830_004:0362a10": "論。此言意顯至無執受故。述曰。下簡言濫。",
    "T43n1830_004:0362a11": "論中意言。顯六轉識皆無一類能遍相續自",
    "T43n1830_004:0362a12": "內能執有色根身。既六轉識不能執受。即",
    "T43n1830_004:0362a13": "唯異熟第八能執。此言非顯唯異熟心方能",
    "T43n1830_004:0362a14": "執受。勿諸佛色身亦無執受故。佛善第八",
    "T43n1830_004:0362a15": "亦能執故　謂前二因但義差別。即一類攝",
    "T43n1830_004:0362a16": "盡。一類異熟無記。即雙攝盡故今說三　又",
    "T43n1830_004:0362a17": "前二因簡本識．轉識同異。後三因中明七",
    "T43n1830_004:0362a18": "轉識不能遍執受內有根身。却明執內有",
    "T43n1830_004:0362a19": "漏色身唯異熟識。非顯能執識唯異熟心。",
    "T43n1830_004:0362a20": "佛能執心為不定故。",
    "T43n1830_004:0362a21": "論。然能執受至故作是說。述曰。執有漏身",
    "T43n1830_004:0362a22": "唯異熟心。非善等心。雖佛善心亦能執受。",
    "T43n1830_004:0362a23": "執善無漏非有漏身。故作是說。",
    "T43n1830_004:0362a24": "論。謂諸轉識至如非擇滅。述曰。下破異計。",
    "T43n1830_004:0362a25": "初有五量總破識等非。後遮色等。初中有",
    "T43n1830_004:0362a26": "二。初破心。後例所　謂諸轉識。總破六識。",
    "T43n1830_004:0362a27": "皆不能執受有漏色身。即取下言以為宗",
    "T43n1830_004:0362a28": "法。現緣起故。如風聲等。即對先說阿賴耶",
    "T43n1830_004:0362a29": "識。先業所引以能執受。又宗法中不言不",
    "T43n1830_004:0362b01": "能執有漏身者。設六轉識無漏性者。亦不",
    "T43n1830_004:0362b02": "能執佛無漏身故。又下法中不能執受有",
    "T43n1830_004:0362b03": "漏色身。自乃具足。下皆准知。此第一因　自",
    "T43n1830_004:0362b04": "下第二別破異性。彼轉識中善．染性等。等",
    "T43n1830_004:0362b05": "取威儀等心。皆不能執受有漏色身。非業",
    "T43n1830_004:0362b06": "引故。如非擇滅。自對前說非善染等。然無",
    "T43n1830_004:0362b07": "漏識不執有漏色身。故無過失。俱共許故。",
    "T43n1830_004:0362b08": "論。異熟生者至有漏色身。述曰。此對前說",
    "T43n1830_004:0362b09": "一類．能遍．相續三義比量　彼轉識中異熟",
    "T43n1830_004:0362b10": "生者。亦不能執有漏色身。自下三因皆破",
    "T43n1830_004:0362b11": "六識異熟心不能執受。非真異熟故。前已",
    "T43n1830_004:0362b12": "極成既有間斷非真異熟。故得為因。前第",
    "T43n1830_004:0362b13": "三因。有間斷是非一類故　又非遍依故",
    "T43n1830_004:0362b14": "者。即各別依轉。第四因是。即同攝論生不淨",
    "T43n1830_004:0362b15": "章各別依也　又不相續故。數執過失。是",
    "T43n1830_004:0362b16": "第五因。亦生不淨中不堅住也　喻云如電",
    "T43n1830_004:0362b17": "光等。上第八識五因次配。然舊作五因量",
    "T43n1830_004:0362b18": "別。勘瑜伽等抄。此等三喻。雖一即得遍於",
    "T43n1830_004:0362b19": "五因。論師欲生惠巧便故此別出喻。勘諸",
    "T43n1830_004:0362b20": "八證第一執受。不見此文但知虛讀過。",
    "T43n1830_004:0362b21": "論。諸心識言至如唯識言。述曰。例破心所。",
    "T43n1830_004:0362b22": "上來如是異熟心言。諸轉識言。亦攝心所。",
    "T43n1830_004:0362b23": "定相應故。如唯識言。彼亦不遣心所法故。",
    "T43n1830_004:0362b24": "由此一文。證知上下諸文皆爾。中以作法",
    "T43n1830_004:0362b25": "影初後故。上來通破諸部六識非能執受。",
    "T43n1830_004:0362b26": "論。非諸色根至如虛空等。述曰。自下別破",
    "T43n1830_004:0362b27": "經部．薩婆多色等執受。謂經部師計。有心色",
    "T43n1830_004:0362b28": "互持種子及能受熏。如前已破。今破色根",
    "T43n1830_004:0362b29": "亦不能執有漏色身。無所緣故。如虛空",
    "T43n1830_004:0362c01": "等。謂薩婆多心能執受。前已破訖。若謂命",
    "T43n1830_004:0362c02": "根．同分為能執受。今此亦非。不相應行雖",
    "T43n1830_004:0362c03": "舉總名。意取命根．及眾同分。餘不計故。",
    "T43n1830_004:0362c04": "或設遮餘。並不能執有漏色身。無所緣",
    "T43n1830_004:0362c05": "故。如虛空等。此設許有體。不爾即應言",
    "T43n1830_004:0362c06": "無體性故。今正非無體。亦得以無所緣",
    "T43n1830_004:0362c07": "為因。",
    "T43n1830_004:0362c08": "論。故應別有至此第八識。述曰。餘既不能",
    "T43n1830_004:0362c09": "執。故知別有阿賴耶識為能執受。無前過",
    "T43n1830_004:0362c10": "難。",
    "T43n1830_004:0362c11": "論。又契經說至得相續住。述曰。自下第五",
    "T43n1830_004:0362c12": "三法契經。文各有三。准上可解。此經有頌。",
    "T43n1830_004:0362c13": "謂壽．煖．及與識。三法捨身時。所捨身僵仆。",
    "T43n1830_004:0362c14": "如木無思覺　此中更互依持之經。是長行",
    "T43n1830_004:0362c15": "文。與頌稍別　此經意說。於有色界有壽．",
    "T43n1830_004:0362c16": "煖處有能持識。三法攝故。識如彼二亦應",
    "T43n1830_004:0362c17": "相續。故以為證。",
    "T43n1830_004:0362c18": "論。若無此識至不應有故。述曰。總以理成。",
    "T43n1830_004:0362c19": "下自別解。第二正解有三。先非轉識。次即",
    "T43n1830_004:0362c20": "賴耶。後難異執。",
    "T43n1830_004:0362c21": "論。謂諸轉識至持壽煖識。述曰。此非轉識。",
    "T43n1830_004:0362c22": "六種轉識於五位有間斷。於三性有轉變。",
    "T43n1830_004:0362c23": "由斯義理無恒持用故。如聲風等　此中",
    "T43n1830_004:0362c24": "三量。因有三故。一有間。二有轉。三無恒",
    "T43n1830_004:0362c25": "用。不可立為持壽．煖識。通破諸部。或彼",
    "T43n1830_004:0362c26": "設言轉識有持用。而非恒持。即以此一為",
    "T43n1830_004:0362c27": "極成因。設言有細第六意識有恒持用。今",
    "T43n1830_004:0362c28": "以為法無恒持用。有間轉故。如聲風等。",
    "T43n1830_004:0362c29": "亦得為量。",
    "T43n1830_004:0363a01": "論。唯異熟識至持壽煖識。述曰。此即賴耶。",
    "T43n1830_004:0363a02": "取第八識立為持壽．煖識。無間轉故。許",
    "T43n1830_004:0363a03": "有恒持用故。猶如壽．煖　此喻有失。以",
    "T43n1830_004:0363a04": "壽．煖非能持識故。又識可持煖．壽二法。煖",
    "T43n1830_004:0363a05": "不持煖。壽不持壽故　今可應言我第八",
    "T43n1830_004:0363a06": "識可能持煖。許無間轉故。及恒持用故。如",
    "T43n1830_004:0363a07": "壽　或能持壽。因如前。喻如煖　又第八",
    "T43n1830_004:0363a08": "識可為能持。許壽．煖．識中三法攝故。如",
    "T43n1830_004:0363a09": "彼二法。論無此因。此因通故。然此論文義具",
    "T43n1830_004:0363a10": "為論。非要文具。故論文云持壽．煖識。以",
    "T43n1830_004:0363a11": "壽．煖為喻。或復成立第八識性有恒持用",
    "T43n1830_004:0363a12": "及無間轉。前以許無間轉因。後以許有",
    "T43n1830_004:0363a13": "恒持用因。",
    "T43n1830_004:0363a14": "次以義逐。",
    "T43n1830_004:0363a15": "論。經說三法至豈符正理。述曰。後難異執。",
    "T43n1830_004:0363a16": "於中有三。一申難。二返質。三解徵。此申",
    "T43n1830_004:0363a17": "難也　經說三法更互依持。餘二相續獨識",
    "T43n1830_004:0363a18": "間斷豈符正理。闕一不可名互依持。彼說",
    "T43n1830_004:0363a19": "六識故言間轉。間者斷。轉者易　量云。三",
    "T43n1830_004:0363a20": "法中識應一類相續。三法攝故。如壽．煖",
    "T43n1830_004:0363a21": "二　又或應返質。壽．煖二法亦應間斷。三",
    "T43n1830_004:0363a22": "法攝故。如彼許識　此論主徵。",
    "T43n1830_004:0363a23": "論。雖說三法至獨有間轉。述曰。此外返",
    "T43n1830_004:0363a24": "質。雖說三法互持。兩家共許唯煖一種不",
    "T43n1830_004:0363a25": "遍三界。非壽與識亦如於煖。今者論主何",
    "T43n1830_004:0363a26": "不許識獨有間斷。例言三法更互依持。煖",
    "T43n1830_004:0363a27": "不遍三界。依持許三法。何妨其識獨許間",
    "T43n1830_004:0363a28": "轉。",
    "T43n1830_004:0363a29": "論。此於前理至恒相持用。述曰。下解徵也。",
    "T43n1830_004:0363b01": "論主釋言。此於我前理非為過難。經中說",
    "T43n1830_004:0363b02": "三法互相依者。謂若是處具有三法。即欲．",
    "T43n1830_004:0363b03": "色界無間轉者。可恒相持。不爾便無恒相",
    "T43n1830_004:0363b04": "持用。謂有間轉名不爾者。如六轉識無恒",
    "T43n1830_004:0363b05": "持用。經言三法更互相依。非令無色亦有",
    "T43n1830_004:0363b06": "煖法。",
    "T43n1830_004:0363b07": "論。前以此理至其理極成。述曰。前者我言",
    "T43n1830_004:0363b08": "恒持用理。顯三法中所說識言非詮轉識。",
    "T43n1830_004:0363b09": "意目第八恒有用故。汝舉煖不遍。豈壞我",
    "T43n1830_004:0363b10": "前理。我前所言識不遍者。可以煖為例。我",
    "T43n1830_004:0363b11": "以識無恒用。何得以煖為理　彼救意言。",
    "T43n1830_004:0363b12": "識有間故無恒持用。煖無色無。亦應如識",
    "T43n1830_004:0363b13": "　論主意解。具有三法處。可有恒持用。在",
    "T43n1830_004:0363b14": "欲．色界為難於汝。此則不可具三法處。",
    "T43n1830_004:0363b15": "唯識間轉壽．煖不然。非於無色唯說煖無。",
    "T43n1830_004:0363b16": "便則例令具三法處。許識間轉有恒持用。",
    "T43n1830_004:0363b17": "故我前說其理極成。",
    "T43n1830_004:0363b18": "論。又三法中至定非無漏。述曰。前不齊解。",
    "T43n1830_004:0363b19": "設復任汝識間轉如煖。汝宗六識為此中",
    "T43n1830_004:0363b20": "識。應不通三性及與無漏。如壽與煖故。",
    "T43n1830_004:0363b21": "論無三性准例應成。故云又三法中乃至",
    "T43n1830_004:0363b22": "定非無漏　此亦不然。如壽能持煖非是",
    "T43n1830_004:0363b23": "壽。以能持故壽應非壽。彼既不然此云何",
    "T43n1830_004:0363b24": "爾。是故何得以識能持故。令如壽．及煖。",
    "T43n1830_004:0363b25": "非通三性。及非無漏。此意不然。謂無漏",
    "T43n1830_004:0363b26": "法不持有漏故。識如壽．煖唯有漏有持。",
    "T43n1830_004:0363b27": "豈得言三性有壽非壽等為例成失。一切",
    "T43n1830_004:0363b28": "難中俱有此例。",
    "T43n1830_004:0363b29": "又此中文第二別難。",
    "T43n1830_004:0363c01": "論。生無色界至能持彼壽。述曰。且許有色",
    "T43n1830_004:0363c02": "界以色身有故。識無漏時壽。煖可在　或",
    "T43n1830_004:0363c03": "有色界有色身故。設識無漏以義隱故今",
    "T43n1830_004:0363c04": "不為難。",
    "T43n1830_004:0363c05": "生無色界既無於煖。起無漏心爾時。何識",
    "T43n1830_004:0363c06": "能持彼壽。無色身故何所依持。",
    "T43n1830_004:0363c07": "論。由此故知至此第八識。述曰。總結之也。",
    "T43n1830_004:0363c08": "由此故知。有異熟識。無記一類。相續恒有。",
    "T43n1830_004:0363c09": "體遍三界。能持壽．煖。彼識即是此第八識。",
    "T43n1830_004:0363c10": "如俱舍第五命根中難　然今以識種上功",
    "T43n1830_004:0363c11": "能為壽。即現行望種為互依持　此義如",
    "T43n1830_004:0363c12": "何。種生於現有力因緣。因望所生能持可",
    "T43n1830_004:0363c13": "爾。現望於種既非能熏。無力引生。能持",
    "T43n1830_004:0363c14": "寧在　因緣義者非要能熏。種自類生為例。",
    "T43n1830_004:0363c15": "即是第八現行。雖非能熏望彼種子亦非",
    "T43n1830_004:0363c16": "因緣。然稱有力。若無持者便失壞故。此中",
    "T43n1830_004:0363c17": "相持非因緣義。由此識．壽兩互相持。更互",
    "T43n1830_004:0363c18": "為緣於斯義立。",
    "T43n1830_004:0363c19": "論。又契經說至不應有故。述曰。自下第六。",
    "T43n1830_004:0363c20": "此初引經便證識有。謂此大乘及通小部。",
    "T43n1830_004:0363c21": "受生．命終必住散位及與有心。方得受生",
    "T43n1830_004:0363c22": "及命終理此中合文必住散心。非住無心",
    "T43n1830_004:0363c23": "及非住定位而得命終受生者也。下破經",
    "T43n1830_004:0363c24": "部等。所以者何。瑜伽第八十云。諸無學者要",
    "T43n1830_004:0363c25": "先入滅定後方入無餘。亦無心命終。彼無",
    "T43n1830_004:0363c26": "六識非無第八。由斯即顯。若以六識為",
    "T43n1830_004:0363c27": "命終識彼如何成。若說意識受生命終。彼",
    "T43n1830_004:0363c28": "由無學願力致然。既有第八亦非無心。又",
    "T43n1830_004:0363c29": "說諸異生．有學。不相違也。",
    "T43n1830_004:0364a01": "論。謂生死時至必不現起。述曰。下文有五。",
    "T43n1830_004:0364a02": "一破六識非。二顯第八是。三破大乘異說。",
    "T43n1830_004:0364a03": "四破上座部義。五難死時漸捨之識　初中",
    "T43n1830_004:0364a04": "有三。如文自顯。此即第一舉無轉識　此",
    "T43n1830_004:0364a05": "位身心俱太惛昧。身惛昧。硬強性。心惛昧。闇",
    "T43n1830_004:0364a06": "劣性。如睡無夢。即五位中無心睡眠。極悶",
    "T43n1830_004:0364a07": "絕時因鬼．藥等有此事起。如決擇分無心",
    "T43n1830_004:0364a08": "地說。然瑜伽師生死二位既無六心。無心地",
    "T43n1830_004:0364a09": "中不別說者。即悶絕攝。今言悶絕離死。",
    "T43n1830_004:0364a10": "生外為鬼．藥等所悶絕故　今此二位非",
    "T43n1830_004:0364a11": "是住定。住散位攝。有此無心故引為證",
    "T43n1830_004:0364a12": "　量云。即生．死位。明了轉識必不現起。身心",
    "T43n1830_004:0364a13": "惛昧故。如睡無夢等　此二位中身心惛",
    "T43n1830_004:0364a14": "昧。大小二乘悉皆共許。故極成因。轉識生死",
    "T43n1830_004:0364a15": "位無唯大乘義。故得為宗。對薩婆多此喻",
    "T43n1830_004:0364a16": "不成。彼但三位說無心故　然先釋有二。",
    "T43n1830_004:0364a17": "一謂唯有第八無餘六轉。此文可然。宗無",
    "T43n1830_004:0364a18": "餘故。即以瑜伽第一為證。謂入母胎說",
    "T43n1830_004:0364a19": "有本識。不說意故。又以對法論文為證。",
    "T43n1830_004:0364a20": "唯以無記心命終故　二說亦有意識。豈",
    "T43n1830_004:0364a21": "以瑜伽不說意識即便無者。第七應然。以",
    "T43n1830_004:0364a22": "不說故。此位應無。若無記心命終受生便",
    "T43n1830_004:0364a23": "唯第八。第八恒有何須說也。即以此文證",
    "T43n1830_004:0364a24": "有第六。簡異性故說唯無記。若不然者",
    "T43n1830_004:0364a25": "說無心位。何不別說受生．命終唯言五位",
    "T43n1830_004:0364a26": "　前師解云。亦即悶絕。俱是惛昧位中攝故。",
    "T43n1830_004:0364a27": "然今此中文勢本意。唯取有本識義為正",
    "T43n1830_004:0364a28": "所宗。言無意識。受生．命終唯有本識。若無",
    "T43n1830_004:0364a29": "本識。以誰為受生．命終之心也　今助釋",
    "T43n1830_004:0364b01": "云。是破他故且言無意。非唯一說此兼兩",
    "T43n1830_004:0364b02": "師　然下既無別說。即以前師為正。",
    "T43n1830_004:0364b03": "論。又此位中至必不現行。述曰。子段第二",
    "T43n1830_004:0364b04": "立六量非。此二位中必無轉識。行相．所緣",
    "T43n1830_004:0364b05": "不可知故。如無心位　正破薩婆多。引三",
    "T43n1830_004:0364b06": "位無心為喻。若兼破經部等。即前二散．及",
    "T43n1830_004:0364b07": "與二定。無想五位。然彼二部等說五識無。執",
    "T43n1830_004:0364b08": "有意識。然今此中正破彼意識。及設遮五",
    "T43n1830_004:0364b09": "通言六識。非正遮計。此即難全無。",
    "T43n1830_004:0364b10": "論。六種轉識至如餘時故。述曰。第三段設",
    "T43n1830_004:0364b11": "縱有六識難。令行相．所緣亦可得知。汝",
    "T43n1830_004:0364b12": "之生死許有轉識行相所緣應可了知。轉識",
    "T43n1830_004:0364b13": "攝故。如餘散有心位。今隨文便先言其因。",
    "T43n1830_004:0364b14": "謂六種轉識。次言其宗。宗中先言有法行",
    "T43n1830_004:0364b15": "相所緣。次復言有。此言有者謂有轉識。行",
    "T43n1830_004:0364b16": "相．所緣必應可知。可知即是法。如餘時是",
    "T43n1830_004:0364b17": "喻。以因故字。安置喻中。非直文勢便能。亦",
    "T43n1830_004:0364b18": "復義生巧逐。上下諸文多分如此。准此可",
    "T43n1830_004:0364b19": "解。",
    "T43n1830_004:0364b20": "既有此難外返伏難。說有轉識遂令行相",
    "T43n1830_004:0364b21": "等可知。既有賴耶。應行相等可說。",
    "T43n1830_004:0364b22": "論。真異熟識至不違正理。述曰。第二顯第",
    "T43n1830_004:0364b23": "八是　極微細故行相所緣俱不可知。簡第",
    "T43n1830_004:0364b24": "六意體非微細非真異熟　是引業果。總",
    "T43n1830_004:0364b25": "報攝故　一期相續。中無斷故　恒無轉變。",
    "T43n1830_004:0364b26": "其性定故　是散心位。非定位故　是有心",
    "T43n1830_004:0364b27": "時。非同五位無心時故　名生死心不違正",
    "T43n1830_004:0364b28": "理。我今此識既非轉識。體極微細。生死雖",
    "T43n1830_004:0364b29": "有。行相．所緣俱不可知。非同麁識可知之",
    "T43n1830_004:0364c01": "識。故六轉識違於正理　此中所以惽昧為",
    "T43n1830_004:0364c02": "因解生死時無轉識義。諸賢共稟眾教同",
    "T43n1830_004:0364c03": "說。次難陀論師等無量論師．正法藏．勝軍師",
    "T43n1830_004:0364c04": "等時以為住。恒用闡揚殊增智慮。名光",
    "T43n1830_004:0364c05": "月氏譽美方今。無識之儔同遵南指。唯我",
    "T43n1830_004:0364c06": "大師至生微破。及其披此更益前非。如",
    "T43n1830_004:0364c07": "次論下及制惡見中正陳其義。今諸釋既備",
    "T43n1830_004:0364c08": "勝義雲集。群賢敘之盛當所指。",
    "T43n1830_004:0364c09": "論。有說五識至意識亦無。述曰。下第三破",
    "T43n1830_004:0364c10": "大乘異說有六。一敘宗。二正破。三救義。四",
    "T43n1830_004:0364c11": "破救。五更救。六復難。此敘宗也　五種轉",
    "T43n1830_004:0364c12": "識生．死定無大小教同。然諸賢等於此無",
    "T43n1830_004:0364c13": "諍。唯第六識今應分別。意識取境凡有三",
    "T43n1830_004:0364c14": "因。或因五識。隨緣五塵。或因他教。別生解",
    "T43n1830_004:0364c15": "故。或定為因。境界殊妙　死位既同以惽昧",
    "T43n1830_004:0364c16": "為因故無異說。唯於生位更增此釋。生位",
    "T43n1830_004:0364c17": "前因既不可得故受生位意識亦無。言死位",
    "T43n1830_004:0364c18": "中或因五識．他教等故意識可有。唯正得",
    "T43n1830_004:0364c19": "以惛昧為因。初受生位諸因不成故獨為",
    "T43n1830_004:0364c20": "證　然雖更有獨起意識。不緣於教。不緣",
    "T43n1830_004:0364c21": "五塵。不緣定境。取增人法。此何不說。無",
    "T43n1830_004:0364c22": "心別起不託五塵．他教．定力別生計度。本",
    "T43n1830_004:0364c23": "但三因。如見．聞等。無別因起必應爾故。",
    "T43n1830_004:0364c24": "論。若爾有情至無由起故。述曰。破上異師",
    "T43n1830_004:0364c25": "別生解者。謂生無色初剎那後。彼時意識",
    "T43n1830_004:0364c26": "應永不生。初無意識彼此同故。若彼伏言",
    "T43n1830_004:0364c27": "受生已次入定無散意者。理亦不然。定心",
    "T43n1830_004:0364c28": "必由散意識引。或加行為因。如聞．思等。或",
    "T43n1830_004:0364c29": "生得善引生方起。此通三界。五識．他教此之",
    "T43n1830_004:0365a01": "二因。彼界無有。能引起定。散心意識。在彼",
    "T43n1830_004:0365a02": "界中無由起故定如何生。非初受生即可",
    "T43n1830_004:0365a03": "得定。故彼三因彼初無有。彼界散意何緣",
    "T43n1830_004:0365a04": "得生。",
    "T43n1830_004:0365a05": "論。若謂彼定至能現在前。述曰。彼復救解。",
    "T43n1830_004:0365a06": "若生下界非串習定。可藉散意引生彼",
    "T43n1830_004:0365a07": "定。下串習力後生彼時。定心率爾能現在前。",
    "T43n1830_004:0365a08": "故無過失。",
    "T43n1830_004:0365a09": "論。彼初生時寧不現起。述曰。論主難云。彼",
    "T43n1830_004:0365a10": "界定心即初生位一剎那中。寧不現起。亦由",
    "T43n1830_004:0365a11": "下界串習力故。由如後時。",
    "T43n1830_004:0365a12": "論。又欲色界至亦應現起。述曰。下初受生",
    "T43n1830_004:0365a13": "一剎那位。前生曾習第六意識亦應現起。即",
    "T43n1830_004:0365a14": "生得善。或勤煩惱久習工巧等。",
    "T43n1830_004:0365a15": "論。若由惛昧至何勞別說。述曰。若汝救言。",
    "T43n1830_004:0365a16": "無色界中初生定心。及下界中初生位散心。",
    "T43n1830_004:0365a17": "由惛昧故初未現前。此即是前諸論諸賢共",
    "T43n1830_004:0365a18": "稟之因。何勞於中妄生別說。",
    "T43n1830_004:0365a19": "論。有餘部說至俱不可了。述曰。上座部師",
    "T43n1830_004:0365a20": "說。有根本計。有末所計。根本計麁細二意",
    "T43n1830_004:0365a21": "許得並生。末計不然。必別時起。今此本計。",
    "T43n1830_004:0365a22": "別有細意識。生死位中。一類微細行相．所緣",
    "T43n1830_004:0365a23": "俱不可了。非如薩婆多等故我無咎者。不",
    "T43n1830_004:0365a24": "然。",
    "T43n1830_004:0365a25": "論。應知即是至不如是故。述曰。此即是我",
    "T43n1830_004:0365a26": "第八之識。所以者何。極成意識不如是故。",
    "T43n1830_004:0365a27": "即以汝因還復破汝。謂彼計有二意識生。",
    "T43n1830_004:0365a28": "一麁二細。細者受生命終俱不可知。異麁意",
    "T43n1830_004:0365a29": "識　無著攝論本云。應二意識俱時轉等。又",
    "T43n1830_004:0365b01": "依染污故時無斷故。意識所緣不可得故。",
    "T43n1830_004:0365b02": "又此所依是種子識。即我所說第八識者。",
    "T43n1830_004:0365b03": "攝論諸師未悟此文。由不曾見唯識論故。",
    "T43n1830_004:0365b04": "無二意識並生論者。上座部云。我不頌此",
    "T43n1830_004:0365b05": "經。我部經中無此語故　或說無二麁意並",
    "T43n1830_004:0365b06": "生。及二細意並生言先。不障麁．細二識",
    "T43n1830_004:0365b07": "並生故無妨也　又因明法因有三相。依",
    "T43n1830_004:0365b08": "染污因。時無斷因。闕無同品定有一相。非",
    "T43n1830_004:0365b09": "正比量。意識所緣不可知者。如大乘本識緣",
    "T43n1830_004:0365b10": "身．器故。所依種識即本識者。何勞虛認。此",
    "T43n1830_004:0365b11": "體非汝所計之識　今論意言。汝謂不然。",
    "T43n1830_004:0365b12": "且初二意並生有難。亦應有麁．細二眼識",
    "T43n1830_004:0365b13": "並生。轉識攝故。如意識　或意識不得有",
    "T43n1830_004:0365b14": "麁細二識並生。轉識攝故。如眼等識。故知經",
    "T43n1830_004:0365b15": "上無文定說以理證爾。豈得隨情便撥聖",
    "T43n1830_004:0365b16": "教　次三因者此非正量。謂立量云。汝所",
    "T43n1830_004:0365b17": "言細意識者。決非意識。極成意識不如是",
    "T43n1830_004:0365b18": "故。如眼等識　或意識所緣分明行相不可",
    "T43n1830_004:0365b19": "得故。猶如五識　唯第三因成是比量。前",
    "T43n1830_004:0365b20": "二返顯以理直遂不為比量何得悟徵。",
    "T43n1830_004:0365b21": "今此論言極成意識不如是者。即彼第三",
    "T43n1830_004:0365b22": "因。文雖不同義勢是一。由是前量故。汝細",
    "T43n1830_004:0365b23": "意即我賴耶故。故上座師不符正理。",
    "T43n1830_004:0365b24": "自下論文通破諸部。",
    "T43n1830_004:0365b25": "論。又將死時至冷觸漸起。述曰。下第五難",
    "T43n1830_004:0365b26": "死漸捨識。世親．無性攝論皆云。善業從下",
    "T43n1830_004:0365b27": "冷。惡業從上冷。由生勝趣惡趣別故　瑜",
    "T43n1830_004:0365b28": "伽第一云。隨下．上冷後至於心。此處初生",
    "T43n1830_004:0365b29": "最後捨故。",
    "T43n1830_004:0365c01": "論。若無此識至執受身故。述曰。如上所明",
    "T43n1830_004:0365c02": "六非執受。以捨執受冷便起故。",
    "T43n1830_004:0365c03": "論。眼等五識至或不行故。述曰。五識依別。",
    "T43n1830_004:0365c04": "若能執受無識之時身冷應起。若身識遍能",
    "T43n1830_004:0365c05": "執受者。或不行故。漸命終時亦有先捨五",
    "T43n1830_004:0365c06": "識身故。",
    "T43n1830_004:0365c07": "論。第六意識不住身故。述曰。意識住身可",
    "T43n1830_004:0365c08": "由起觸。不是決定住於身中取觸等故。",
    "T43n1830_004:0365c09": "非無意識身便冷生。第八住身即有煖起。",
    "T43n1830_004:0365c10": "不住身處故冷觸起。",
    "T43n1830_004:0365c11": "論。境不定故。述曰。又第六識境不定故緣",
    "T43n1830_004:0365c12": "境轉易。此命終時行相微細。緣一類境。非",
    "T43n1830_004:0365c13": "第六識有是相狀。",
    "T43n1830_004:0365c14": "論。遍寄身中恒相續故。述曰。第六意識恒",
    "T43n1830_004:0365c15": "常起時。逢境即緣隨依即止。不同本識久",
    "T43n1830_004:0365c16": "住一依定緣此境。",
    "T43n1830_004:0365c17": "不應冷觸由六漸生　由是等文下七識",
    "T43n1830_004:0365c18": "中有一類計。第八識以五根為依。如此中",
    "T43n1830_004:0365c19": "言五識各別依不能執故。通依者能執。若",
    "T43n1830_004:0365c20": "不依根能執受者第六應然。若不依不能",
    "T43n1830_004:0365c21": "執。便以第八為不定故。第八故以五根",
    "T43n1830_004:0365c22": "為依。及此中言不住身故。故第八識亦住",
    "T43n1830_004:0365c23": "於身。",
    "T43n1830_004:0365c24": "論。唯異熟心至不相離故。述曰。下總結言。",
    "T43n1830_004:0365c25": "唯第八識真異熟心。由先業力恒不斷。遍",
    "T43n1830_004:0365c26": "相續執於身。捨執受處冷觸便起。壽．煖．識",
    "T43n1830_004:0365c27": "三不相離故。",
    "T43n1830_004:0365c28": "論。冷觸起處至此第八識。述曰。識不執處",
    "T43n1830_004:0365c29": "即是非情。引果所攝外器之類。雖第八識變",
    "T43n1830_004:0366a01": "而亦緣而不執受如髮髮等。故此識有",
    "T43n1830_004:0366a02": "　上來或初引教共諍別破異部。二引事為",
    "T43n1830_004:0366a03": "難。三總結上文。",
    "T43n1830_004:0366a04": "論。又契經說至不應有故。述曰。自下第七",
    "T43n1830_004:0366a05": "難名色經。攝論第三引經同此。文易可知。",
    "T43n1830_004:0366a06": "第二為難。",
    "T43n1830_004:0366a07": "論。謂彼經中至羯邏藍等。述曰。下文有四。",
    "T43n1830_004:0366a08": "一敘經。二申難。三破救。四立量。即敘經",
    "T43n1830_004:0366a09": "也　彼經自釋。名謂非色四蘊。色謂羯邏藍",
    "T43n1830_004:0366a10": "等。等諸餘位。此羯邏藍名為雜穢。父母不",
    "T43n1830_004:0366a11": "淨名雜。深可厭患名穢。",
    "T43n1830_004:0366a12": "論。此二與識至不相捨離。述曰。謂名與色",
    "T43n1830_004:0366a13": "此二與識相依而住。無性釋言。此二皆用識",
    "T43n1830_004:0366a14": "為因緣。識復依此展轉相續而轉。即是此中",
    "T43n1830_004:0366a15": "互相依義。復引俱時因果為例。如二蘆束",
    "T43n1830_004:0366a16": "更互為緣恒俱時轉不相捨離　薩婆多師。",
    "T43n1830_004:0366a17": "羯邏藍時無五識故故唯有意。意即為識。",
    "T43n1830_004:0366a18": "識俱心所說為名。名既通攝非色四蘊。彼宗",
    "T43n1830_004:0366a19": "釋言。名總攝四實但有三。謂無識蘊故不",
    "T43n1830_004:0366a20": "與名相應　經自釋言。名通四蘊故相違",
    "T43n1830_004:0366a21": "也。若謂初時雖無有識。第二念識名名中",
    "T43n1830_004:0366a22": "識。說初念識為名外識。說相依者。即束蘆",
    "T43n1830_004:0366a23": "喻道理不成。不俱有故。設此位及後許有",
    "T43n1830_004:0366a24": "五識。生諸識不並故無相依俱義。即是彼",
    "T43n1830_004:0366a25": "部絕解此經。更無理救。經部師等道理同",
    "T43n1830_004:0366a26": "此　瑜伽第九有二義解。一云俱有依根曰",
    "T43n1830_004:0366a27": "色。等無間滅依根曰名。隨其所應為六識",
    "T43n1830_004:0366a28": "所依。依止彼故。乃至命終諸識流轉。此解",
    "T43n1830_004:0366a29": "則通大小。非此所諍。便助彼宗非欲自",
    "T43n1830_004:0366b01": "解。又復彼設爾但以自相望前後為緣。束蘆",
    "T43n1830_004:0366b02": "喻不成。彼論次文亦有此喻。故知此說且",
    "T43n1830_004:0366b03": "隨小相。仍非同喻　第二解云。又五色根。",
    "T43n1830_004:0366b04": "根所依大種。及根處所彼能生大種曰色。所",
    "T43n1830_004:0366b05": "餘曰名。要由有識執受諸根墮相續法方",
    "T43n1830_004:0366b06": "得流轉。即同此解。故小無解。唯上座部細",
    "T43n1830_004:0366b07": "意名識。麁意名名。如前已遮有二識起。故",
    "T43n1830_004:0366b08": "今不說。",
    "T43n1830_004:0366b09": "論。眼等轉識至說誰為識。述曰。第二申難",
    "T43n1830_004:0366b10": "中。設令乃至頞部曇位。眼等轉識攝在四蘊",
    "T43n1830_004:0366b11": "名中。若無此本識者。六識不俱故。說誰為",
    "T43n1830_004:0366b12": "識。",
    "T43n1830_004:0366b13": "論。亦不可說至無五識故。述曰。三破救也。",
    "T43n1830_004:0366b14": "若彼言名四蘊中識謂五識身。所與相依識",
    "T43n1830_004:0366b15": "是第六識。若爾羯邏藍時無五識故。說誰",
    "T43n1830_004:0366b16": "為名中識。大小共許羯邏藍位七日已來並",
    "T43n1830_004:0366b17": "無五識。故於此位無名中識。若彼難言汝",
    "T43n1830_004:0366b18": "亦七日無五識身。彼名中識其體是何。第七",
    "T43n1830_004:0366b19": "識也。又除初念餘時亦許第六識起。意識",
    "T43n1830_004:0366b20": "即是名中識蘊有何所違。其大眾部諸識並",
    "T43n1830_004:0366b21": "生。七日已前身識等未起。七日已後身識等",
    "T43n1830_004:0366b22": "生為名中識。遂復解云。經言名色互為緣",
    "T43n1830_004:0366b23": "者。除初七日餘長時位。如汝大乘說第六",
    "T43n1830_004:0366b24": "意為名中識。初念許無已後俱起說互為",
    "T43n1830_004:0366b25": "緣。從多位說。我亦如是。七日猶如初念。",
    "T43n1830_004:0366b26": "餘位亦復長時。據長時說亦互為緣無爽",
    "T43n1830_004:0366b27": "於理。此亦不然。我之初念亦互為緣。別有",
    "T43n1830_004:0366b28": "末那為名中識。第二念後意識復生。無相",
    "T43n1830_004:0366b29": "違失。經中非據長時有說。故非識證。",
    "T43n1830_004:0366c01": "論。又諸轉識至顯第八識。述曰。四立量也。",
    "T43n1830_004:0366c02": "設許長時後位及初位有其五識。即諸轉識",
    "T43n1830_004:0366c03": "有間斷有轉易。性是不堅無力一切時執",
    "T43n1830_004:0366c04": "持名色。如何乃說恒與為緣。體非恒故",
    "T43n1830_004:0366c05": "　量云。轉識不能恒持名色。有間轉故。如",
    "T43n1830_004:0366c06": "聲風等　攝論齊識退還。識若不斷壞名",
    "T43n1830_004:0366c07": "色得增長不等。皆此中攝。理即互為緣識",
    "T43n1830_004:0366c08": "攝故。此識是第八識性。",
    "T43n1830_004:0366c09": "成唯識論述記卷第四(本)",
    "T43n1830_004:0366c12": "成唯識論述記卷第四(末)",
    "T43n1830_004:0366c14": "沙門基撰",
    "T43n1830_004:0366c15": "論。又契經說至不應有故。述曰。下第八證。",
    "T43n1830_004:0366c16": "引四食經　識食既成即第八識。謂佛初踰",
    "T43n1830_004:0366c17": "城出家。於外道尼乾子所學修苦行。由彼",
    "T43n1830_004:0366c18": "外道懸頭拔髮自餓投巖。故佛六年日食",
    "T43n1830_004:0366c19": "麻麥。既知非道便棄捨之。牧牛女邊受乳",
    "T43n1830_004:0366c20": "糜食。受吉祥草詣菩提樹。於其後夜便",
    "T43n1830_004:0366c21": "證菩提。彼外道等見受乳糜。遂生誹謗言",
    "T43n1830_004:0366c22": "破我戒。復聞證得無上菩提。伺佛晨朝入",
    "T43n1830_004:0366c23": "城乞食。便往試佛先詣城門。既見如來便",
    "T43n1830_004:0366c24": "為問曰。言證一法世不能知。請為具陳。",
    "T43n1830_004:0366c25": "其義何者。佛欲除彼無義苦行乃報之曰。",
    "T43n1830_004:0366c26": "一切有情皆依食住。正覺正說。餘不能知。",
    "T43n1830_004:0366c27": "外道咲曰。愚者亦解。何言正覺。深生誹謗",
    "T43n1830_004:0366c28": "　此經即是彼時所說。大小二乘皆共信有。",
    "T43n1830_004:0366c29": "雖總言食破彼自餓。意許四種。無一有情",
    "T43n1830_004:0367a01": "一剎那中無四食者。即遍三界．五趣．四生。",
    "T43n1830_004:0367a02": "其中識者即阿賴耶。是因緣本。佛悟諸法",
    "T43n1830_004:0367a03": "密意說之。言雖在近意在於遠。文段有",
    "T43n1830_004:0367a04": "三。一如上解。",
    "T43n1830_004:0367a05": "論。謂契經說食有四種。述曰。此則總標。",
    "T43n1830_004:0367a06": "下文有四。初陳自宗義。二方破他。三結識",
    "T43n1830_004:0367a07": "食體。四釋妨難。",
    "T43n1830_004:0367a08": "論。一者段食變壞為相。述曰。陳宗有四。",
    "T43n1830_004:0367a09": "一出體。二法攝。三釋義。四辨界。此出體",
    "T43n1830_004:0367a10": "也。先出食相　今言段者即分段義。香．味．",
    "T43n1830_004:0367a11": "觸三變壞為相。於變壞時為食相故。先言",
    "T43n1830_004:0367a12": "團食言可團聚。此言非也。其水飲等不可",
    "T43n1830_004:0367a13": "團故。但可說言分分受之故名段食。",
    "T43n1830_004:0367a14": "此何為性。",
    "T43n1830_004:0367a15": "論。謂欲界繫至能為食事。述曰。由此准知",
    "T43n1830_004:0367a16": "下三不言界即許界通三。幾事為性香．味．",
    "T43n1830_004:0367a17": "觸三。六十六云。攝食由諸句等。及五十七末",
    "T43n1830_004:0367a18": "極廣明之。對法五說。十一界攝。即此三界。",
    "T43n1830_004:0367a19": "此三一切皆是食耶　於變壞時能為食事。",
    "T43n1830_004:0367a20": "非未變壞說為段食。即非此三一切皆食",
    "T43n1830_004:0367a21": "　對法五說。有變壞故。有變壞者資益之",
    "T43n1830_004:0367a22": "時方名食故。初食未壞但觸所得。六十六",
    "T43n1830_004:0367a23": "說名為觸食。望一食者。非望餘生。若望",
    "T43n1830_004:0367a24": "一切有非是食。即於色界應有段食。由",
    "T43n1830_004:0367a25": "欲界三皆是食故。色界有觸而非段食。如",
    "T43n1830_004:0367a26": "俱舍論第二卷中。問答色界無此所以。",
    "T43n1830_004:0367a27": "問何故色處非段食耶。",
    "T43n1830_004:0367a28": "論。由此色處至色無用故。述曰。勝定果色",
    "T43n1830_004:0367a29": "亦色處類。非變壞時能為資益故非段食。",
    "T43n1830_004:0367b01": "以變壞時色於自根不能資益。於其自根",
    "T43n1830_004:0367b02": "既無資用。於餘根等亦無作用。不資養等",
    "T43n1830_004:0367b03": "　又色麁著與根相離方能為境。不與根",
    "T43n1830_004:0367b04": "合故非是食。如攝事分中第九十四卷亦廣",
    "T43n1830_004:0367b05": "分別。本地第五卷亦具明之。不能煩敘。",
    "T43n1830_004:0367b06": "聲體疎遠。離質用興不能資益故非是食",
    "T43n1830_004:0367b07": "　問此三為食。為對自根。亦對餘識　答",
    "T43n1830_004:0367b08": "此三入腹變壞之時。先資自根為資養已。",
    "T43n1830_004:0367b09": "然後乃能資諸根等。發識明利說名為食。",
    "T43n1830_004:0367b10": "非要別對自識所取　其廢立等諸門分別。",
    "T43n1830_004:0367b11": "如別章說。",
    "T43n1830_004:0367b12": "論。二者觸食至能為食事。述曰。如六十六．",
    "T43n1830_004:0367b13": "攝事分中。皆以觸數為此食體。由有漏觸",
    "T43n1830_004:0367b14": "纔觸境時。攝受喜．樂能為食事。謂能資養",
    "T43n1830_004:0367b15": "生長喜．樂．捨受令增攝益於身故名為食",
    "T43n1830_004:0367b16": "八識俱觸皆是食耶。",
    "T43n1830_004:0367b17": "論。此觸雖與至資養勝故。述曰。此觸食體",
    "T43n1830_004:0367b18": "皆通八觸。雖體通與諸識相應。屬六識",
    "T43n1830_004:0367b19": "者。食義偏勝。勝義如何。所觸之境相麁顯故。",
    "T43n1830_004:0367b20": "別能攝受喜．樂受故。能生順益身之捨",
    "T43n1830_004:0367b21": "故。是偏勝義。七．八俱觸境微細故。全不能",
    "T43n1830_004:0367b22": "生喜．樂受故。雖生捨受。但不為損而非",
    "T43n1830_004:0367b23": "益故。由此義顯觸生苦．憂非順益捨有",
    "T43n1830_004:0367b24": "非食體。不資養故。",
    "T43n1830_004:0367b25": "有人因見世親攝論第三卷。云觸食屬六",
    "T43n1830_004:0367b26": "識。便云觸食體即六識。此義不然。六十六",
    "T43n1830_004:0367b27": "卷．攝事分中　今此論中亦說觸數為觸食",
    "T43n1830_004:0367b28": "體。世親但言此屬六識。此中會取屬六",
    "T43n1830_004:0367b29": "之觸。非取彼識。此文為定　問喜．樂．捨受",
    "T43n1830_004:0367c01": "既能資益。何故非食　答得根本境本資益",
    "T43n1830_004:0367c02": "者。唯觸數故。",
    "T43n1830_004:0367c03": "論。三意思食至能為食事。述曰。此體即是",
    "T43n1830_004:0367c04": "有漏思數。與欲數俱方是食體。餘相應思",
    "T43n1830_004:0367c05": "無希望相故。若希可愛境。此通未來及與",
    "T43n1830_004:0367c06": "現在。然對法等欲緣未來現在無欲。即欲",
    "T43n1830_004:0367c07": "無減不緣三世。今言希望希望三世皆與",
    "T43n1830_004:0367c08": "其合。何妨此欲通緣三世。若緣過去與念",
    "T43n1830_004:0367c09": "何異。念但追憶。而不希望與彼法合。若爾",
    "T43n1830_004:0367c10": "應念亦緣未來。念類無失。緣亦無爽。",
    "T43n1830_004:0367c11": "論。此思雖與至希望勝故。述曰。此食通與",
    "T43n1830_004:0367c12": "八識相應故。雖通與八識相應。屬意識者",
    "T43n1830_004:0367c13": "食義偏勝。故瑜伽說。深勝希望及緣未來。",
    "T43n1830_004:0367c14": "非餘俱思希望勝故。由此亦准。屬六識者",
    "T43n1830_004:0367c15": "體非六識。不爾思食體應第六　問欲何",
    "T43n1830_004:0367c16": "故不為食體。而取俱思　答思慮益根非",
    "T43n1830_004:0367c17": "欲能故。",
    "T43n1830_004:0367c18": "論。四者識食至能為食事。述曰。由前三食",
    "T43n1830_004:0367c19": "勢分力故。此識得增長。識復長養諸根大",
    "T43n1830_004:0367c20": "種能為食事。六十六等說。由段食等資養",
    "T43n1830_004:0367c21": "根大。令所發識明利現前故。由段等三食",
    "T43n1830_004:0367c22": "勢力資長於識。五十七說。令識增盛已識",
    "T43n1830_004:0367c23": "後長養諸根大種。",
    "T43n1830_004:0367c24": "論。此識雖通至執持勝故。述曰。識食體通",
    "T43n1830_004:0367c25": "八識。而第八識食義勝。故攝論．對法。皆唯",
    "T43n1830_004:0367c26": "取第八。但由觸．思資長第八。為遠疎緣亦",
    "T43n1830_004:0367c27": "由段食　此第八何以勝。不改易。恒一類。",
    "T43n1830_004:0367c28": "無間斷。常相續。執持勝故。",
    "T43n1830_004:0367c29": "論。由是集論至十一界攝。述曰。第二法攝。",
    "T43n1830_004:0368a01": "由此段食三處為性。觸思體者即觸．思數。",
    "T43n1830_004:0368a02": "識食體通八識。集論第三．雜集第五。說三",
    "T43n1830_004:0368a03": "蘊．五處．十一界一分為體。三蘊即色．行．識。",
    "T43n1830_004:0368a04": "五處即香．味．觸．意．法處。十一界即七心．香．",
    "T43n1830_004:0368a05": "味．觸．法界。然彼言一分。此處略之。彼通有",
    "T43n1830_004:0368a06": "漏．無漏。今唯取有漏。又彼通等流．長養．報．",
    "T43n1830_004:0368a07": "非報．三性．三受等故。",
    "T43n1830_004:0368a08": "何故名食。",
    "T43n1830_004:0368a09": "論。此四能持至故名為食。述曰。第三釋食",
    "T43n1830_004:0368a10": "義也。",
    "T43n1830_004:0368a11": "論。段食唯於至隨識有無。述曰。第四辨界。",
    "T43n1830_004:0368a12": "段食下界用。順欲勝故。觸．意思二遍三界",
    "T43n1830_004:0368a13": "用。六相應者隨識或無。八相應者隨識恒",
    "T43n1830_004:0368a14": "有。故依識轉隨識有無。即顯識食亦通三",
    "T43n1830_004:0368a15": "界。故四食體不減不增。如大論第六十六．",
    "T43n1830_004:0368a16": "攝事分．本地第五等卷說。",
    "T43n1830_004:0368a17": "此上大乘引傍乘義且出食體。自下第二",
    "T43n1830_004:0368a18": "破執諸識為識食者。於中有四。一總破",
    "T43n1830_004:0368a19": "諸部。二別破薩婆多。三別破上座。四別破",
    "T43n1830_004:0368a20": "經部。",
    "T43n1830_004:0368a21": "論。眼等轉識至能持身命。述曰。此是初總。",
    "T43n1830_004:0368a22": "謂六轉識五位有間斷。三性等轉易。不遍",
    "T43n1830_004:0368a23": "三界。亦非恒時。故不能持身及命也。",
    "T43n1830_004:0368a24": "自下別解。隨其所應各對宗說。",
    "T43n1830_004:0368a25": "論。謂無心定至有間斷故。述曰。釋上間斷",
    "T43n1830_004:0368a26": "　無心定者。二無心定　熟眠者。無心眠　悶",
    "T43n1830_004:0368a27": "絕亦爾　生無想天有間斷故。此解有間。",
    "T43n1830_004:0368a28": "論。設有心位至非遍非恒。述曰。設除此五",
    "T43n1830_004:0368a29": "位。隨所依根．所緣境界．三性異．三界別．九",
    "T43n1830_004:0368b01": "地殊．漏無漏等。有轉易故。此解有轉　於",
    "T43n1830_004:0368b02": "持身命。非遍三界。亦非是恒互持諸根。",
    "T43n1830_004:0368b03": "六種轉識。一非恒有。二轉易故。",
    "T43n1830_004:0368b04": "論。諸有執無至皆依食住。述曰。二十部",
    "T43n1830_004:0368b05": "中。汝若執無第八識者。依何等食經說是",
    "T43n1830_004:0368b06": "言。一切有情皆依食住。若以轉識而為食",
    "T43n1830_004:0368b07": "者。即入無心定等位時。便有有情不依食",
    "T43n1830_004:0368b08": "住。如何佛說一切有情皆依食住。",
    "T43n1830_004:0368b09": "論。非無心位至無體用故。述曰。破薩婆多",
    "T43n1830_004:0368b10": "等。薩婆多言無心位中雖無有識。入定前",
    "T43n1830_004:0368b11": "識為識食體有何過失。我過去有故　然",
    "T43n1830_004:0368b12": "彼起食用。唯過．現世。非未來世。今設遮之",
    "T43n1830_004:0368b13": "言未來也。今言不應爾。總非量云。定之前",
    "T43n1830_004:0368b14": "後去來有漏順益之識。非食體用。非現．常",
    "T43n1830_004:0368b15": "故。如空花等。彼宗不許無體用因。故但宗",
    "T43n1830_004:0368b16": "法。遮過去令無食體用。但遮未來食體。今",
    "T43n1830_004:0368b17": "設遮未來用。此是不許有體等難。",
    "T43n1830_004:0368b18": "論。設有體用至非食性故。述曰。自下設許",
    "T43n1830_004:0368b19": "有體用難。去來識等如上所言。亦非食",
    "T43n1830_004:0368b20": "性。非現在故。如虛空等。以無為非食故。",
    "T43n1830_004:0368b21": "非現在因。雖現在者非皆是食體。是同品",
    "T43n1830_004:0368b22": "定有性故。得成正因。",
    "T43n1830_004:0368b23": "論。亦不可說至有情為食。述曰。上來破世。",
    "T43n1830_004:0368b24": "下別破法。此正破彼宗。薩婆多云。定前久",
    "T43n1830_004:0368b25": "心非是食性。隣入定心正是食體。與無心",
    "T43n1830_004:0368b26": "位有情為食。亦名食住。",
    "T43n1830_004:0368b27": "論。住無心時至已極成故。述曰。不然。住",
    "T43n1830_004:0368b28": "無心時已滅無故現在無食。過去非食已極",
    "T43n1830_004:0368b29": "成故。說非現常如空花故。要現在識方名",
    "T43n1830_004:0368c01": "食故。此無性釋。餘世親釋。",
    "T43n1830_004:0368c02": "論。又不可說至即為彼食。述曰。難本計已。",
    "T43n1830_004:0368c03": "彼設救言。無想定等體即是食。及在定中命",
    "T43n1830_004:0368c04": "根．同分不相應行正是食性。今言不爾。",
    "T43n1830_004:0368c05": "論。段等四食所不攝故。述曰。如聲等法定",
    "T43n1830_004:0368c06": "非是食。此縱有體難。",
    "T43n1830_004:0368c07": "論。不相應法非實有故。述曰。假法非食。",
    "T43n1830_004:0368c08": "如瓶．盆等。又前難無想等為食。後難以命",
    "T43n1830_004:0368c09": "根等為食。無性釋云心．心所滅亦非是食。",
    "T43n1830_004:0368c10": "但有此中無想定等。無命根等。",
    "T43n1830_004:0368c11": "上來破薩婆多訖。自下第三上座部師救云。",
    "T43n1830_004:0368c12": "論。有執滅定等至後當廣破。述曰。至下當",
    "T43n1830_004:0368c13": "知。此世親有。經部師計亦同上座。",
    "T43n1830_004:0368c14": "自下第四正破經部。兼破薩婆多。",
    "T43n1830_004:0368c15": "論。又彼應說至不可為食。述曰。諸識不並。",
    "T43n1830_004:0368c16": "生上二界起無漏心時以何為食。下界可",
    "T43n1830_004:0368c17": "然。有段食故。無漏識等非彼之食。破壞",
    "T43n1830_004:0368c18": "有故。如涅槃等。非於彼界無漏是食。",
    "T43n1830_004:0368c19": "論。亦不可執至有漏種故。述曰。此但破經",
    "T43n1830_004:0368c20": "部。汝又若言無漏識中有有漏種。即以無",
    "T43n1830_004:0368c21": "漏為彼食體。此亦不然。無漏識等不能為",
    "T43n1830_004:0368c22": "食。不能執持有漏種故。如涅槃等。若言",
    "T43n1830_004:0368c23": "此因有隨一失。我許執持有漏種故。應立",
    "T43n1830_004:0368c24": "宗言。無漏之識。不得執持有漏種子。是無",
    "T43n1830_004:0368c25": "漏故。如涅槃等。",
    "T43n1830_004:0368c26": "論。復不可說至彼身命故。述曰。上本宗。下",
    "T43n1830_004:0368c27": "設義雙破二部。彼設救言。在彼上界起無",
    "T43n1830_004:0368c28": "漏時。有情身．命既互相持即互為食。此亦",
    "T43n1830_004:0368c29": "不然。四食不攝彼身．命故。彼身．命定非",
    "T43n1830_004:0369a01": "是食。四食不攝故。如生住等。",
    "T43n1830_004:0369a02": "論。又無色無身至無實體故。述曰。設許身",
    "T43n1830_004:0369a03": "是食。理亦不然。無色界無身。汝之命根無",
    "T43n1830_004:0369a04": "能持故。若言眾同分能持命根等。皆無實",
    "T43n1830_004:0369a05": "體故。亦非是食。",
    "T43n1830_004:0369a06": "論。由此定知至令不斷壞。述曰。自下第三",
    "T43n1830_004:0369a07": "結識食體。由異熟識具三義故。",
    "T43n1830_004:0369a08": "論。世尊依此至皆依食住。述曰。由本識",
    "T43n1830_004:0369a09": "故作是說言。一切有情皆依食住。由此本",
    "T43n1830_004:0369a10": "識無間。無轉。一類住故。是遍是恒故名為",
    "T43n1830_004:0369a11": "食。然有難言。佛是有情即無有食。無心定",
    "T43n1830_004:0369a12": "等何廢無食。一切有情言即不遍故。",
    "T43n1830_004:0369a13": "下第四正答難言。",
    "T43n1830_004:0369a14": "論。唯依取蘊至非有情攝。述曰。此中正顯",
    "T43n1830_004:0369a15": "一切有情言不遍於佛。",
    "T43n1830_004:0369a16": "論。說為有情至示現而說。述曰。示現為有",
    "T43n1830_004:0369a17": "情。亦示現有食。據實而言。佛非有情。非非",
    "T43n1830_004:0369a18": "情等。故集論等說佛是示現依止住食。",
    "T43n1830_004:0369a19": "論。既異熟識至此第八識。述曰。第三總結。",
    "T43n1830_004:0369a20": "雖知識食通諸八識。唯異熟識是勝食性。",
    "T43n1830_004:0369a21": "彼食即是此第八識。此食諸門分別義理。勘",
    "T43n1830_004:0369a22": "諸經論。并俱舍等。如六十六廣有諸門。",
    "T43n1830_004:0369a23": "論。又契經說至識不離身。述曰。自下第九",
    "T43n1830_004:0369a24": "滅定契經。入此定者滅身行入出息。第四定",
    "T43n1830_004:0369a25": "上氣即絕行。況此位故。語行尋．伺。心行受．",
    "T43n1830_004:0369a26": "想無不皆滅。行者因義。此中亦有以十大",
    "T43n1830_004:0369a27": "地俱為心行。隨心有無故。然隨勝者唯說",
    "T43n1830_004:0369a28": "受．想以為心行　而壽不滅。即薩婆多師命",
    "T43n1830_004:0369a29": "根。命根體即壽。大乘前說種子是壽。即命",
    "T43n1830_004:0369b01": "根故。經量部師既無命根。以何為壽。色．心",
    "T43n1830_004:0369b02": "不斷於上假立　亦不離煖根無變壞。隨部",
    "T43n1830_004:0369b03": "所計即彼法持　識不離身。正是所諍。然欲",
    "T43n1830_004:0369b04": "出經同法為例。兼誦餘文。非正所競。",
    "T43n1830_004:0369b05": "論。若無此識至不應有故。述曰。此總非已。",
    "T43n1830_004:0369b06": "次下第二正解之中有二　初破滅定識不",
    "T43n1830_004:0369b07": "離身。二例無想應爾　初中有四。第一總",
    "T43n1830_004:0369b08": "破諸部小乘在滅定中說無本識。出已正",
    "T43n1830_004:0369b09": "義。第二破薩婆多。第三破經部本計。第四",
    "T43n1830_004:0369b10": "破經部末計。",
    "T43n1830_004:0369b11": "論。謂眼等識至彼識皆滅。述曰。眼等諸識",
    "T43n1830_004:0369b12": "有二行相。一者麁。二者動。麁則相貌。易知。",
    "T43n1830_004:0369b13": "動乃數加轉易。或復間斷。或變其性。有處",
    "T43n1830_004:0369b14": "無有多緣散亂故名為動。既爾。起者必有",
    "T43n1830_004:0369b15": "勞慮。凡夫愚而莫知。聖者惠而生厭。此熟",
    "T43n1830_004:0369b16": "彼宗眼等諸識起必勞慮　勞謂疲倦　慮",
    "T43n1830_004:0369b17": "謂麁動　暫求止息漸次伏除。從麁至細",
    "T43n1830_004:0369b18": "緣無相想至未都盡位。一期分位無心。或",
    "T43n1830_004:0369b19": "但一日。或復七日。大乘一劫餘。依此位立",
    "T43n1830_004:0369b20": "住滅定者　成業論問。若有第八云何名",
    "T43n1830_004:0369b21": "無心。彼答有二心等。應如彼論　既厭",
    "T43n1830_004:0369b22": "六．七而入定中。故此定中轉識皆滅。",
    "T43n1830_004:0369b23": "論。若不許有至識不離身。述曰。下正結云。",
    "T43n1830_004:0369b24": "若不許有體微細者。翻前麁也。下翻前",
    "T43n1830_004:0369b25": "動。常無記一類性不變易。復是恒而無斷。",
    "T43n1830_004:0369b26": "體遍三界無處不有　執持壽等。等取根",
    "T43n1830_004:0369b27": "等　無此識在依何識故說不離身　壽",
    "T43n1830_004:0369b28": "即命根　能持壽者持識種也。壽不滅者命",
    "T43n1830_004:0369b29": "非無也　攝論云非為治此滅定生故。唯",
    "T43n1830_004:0369c01": "為對治諸轉識故。此述正義合遮諸部。",
    "T43n1830_004:0369c02": "薩婆多人先來救義。",
    "T43n1830_004:0369c03": "論。若謂後時至名不離身。述曰。次下第二",
    "T43n1830_004:0369c04": "破一切有。初敘宗。後申難。此初也　謂彼",
    "T43n1830_004:0369c05": "救言出定後時。彼識還起。名不離身。如",
    "T43n1830_004:0369c06": "隔日瘧雖非現有。說瘧不離身。故識應類",
    "T43n1830_004:0369c07": "然。",
    "T43n1830_004:0369c08": "論。是則不應至起滅同故。述曰。下難有五。",
    "T43n1830_004:0369c09": "初難云。是則不應說心行滅。心行定中無。",
    "T43n1830_004:0369c10": "出定方始有。即說定中心行滅。轉識定中",
    "T43n1830_004:0369c11": "無。出定方始有。何為說不離。應說定中識",
    "T43n1830_004:0369c12": "體非有。何乃說識不離於身。識與想等生",
    "T43n1830_004:0369c13": "滅同故。以汝想等名大地故。比量可知。",
    "T43n1830_004:0369c14": "論。壽煖諸根至便成大過。述曰。第二難。壽．",
    "T43n1830_004:0369c15": "煖二法及與諸根。應亦如識。所以者何。說",
    "T43n1830_004:0369c16": "彼定中不離壽。而實定中壽不無。亦說定",
    "T43n1830_004:0369c17": "中不離識。而實定中識是有。煖及諸根為",
    "T43n1830_004:0369c18": "難亦爾　量云。識在滅定。實應不離。如來",
    "T43n1830_004:0369c19": "說言滅定有故。如煖．壽等。汝壽．煖等。滅定",
    "T43n1830_004:0369c20": "位無。佛說有故。如汝許識。",
    "T43n1830_004:0369c21": "論。故應許識至實不離身。述曰。下結正也。",
    "T43n1830_004:0369c22": "由如是等故。應許識如壽．煖等。不離於",
    "T43n1830_004:0369c23": "身在定中有。彼不許煖等出定方有故。",
    "T43n1830_004:0369c24": "論。又此位中至位滅定者。述曰。第三汝",
    "T43n1830_004:0369c25": "住滅定者。應非有情數。許全無識故。如",
    "T43n1830_004:0369c26": "瓦礫等。又亦不名住滅定者。許全無識",
    "T43n1830_004:0369c27": "故。如瓦礫等。此中總有二爾比量。",
    "T43n1830_004:0369c28": "論。又異熟識至便無壽煖。述曰。第四。在此",
    "T43n1830_004:0369c29": "位中誰能執持諸根．壽．煖。前言三法互相",
    "T43n1830_004:0370a01": "持故。應言此位壽．煖等法。皆應壞滅。無執",
    "T43n1830_004:0370a02": "持識故。猶如死屍　又此位中。應無壽等。",
    "T43n1830_004:0370a03": "無能執持識故。如死屍等。",
    "T43n1830_004:0370a04": "論。既爾後識至彼何所屬。述曰。第五。既爾",
    "T43n1830_004:0370a05": "定中無異熟識。如死屍等。後出定識必不",
    "T43n1830_004:0370a06": "還生。經中說識不離身言。何所屬著。何所",
    "T43n1830_004:0370a07": "因也。",
    "T43n1830_004:0370a08": "論。諸異熟識至無重生故。述曰。若有阿賴",
    "T43n1830_004:0370a09": "耶。是真異熟故一切時有。汝無本識於此",
    "T43n1830_004:0370a10": "位中異熟識斷。異熟斷已離託餘生無重",
    "T43n1830_004:0370a11": "生故。即攝論同。量云出滅定已應是重",
    "T43n1830_004:0370a12": "生。許真異熟識斷已重生故。如餘重生身",
    "T43n1830_004:0370a13": "　又異熟心。斷已應不續。異熟攝故。如異",
    "T43n1830_004:0370a14": "熟色。六識異熟雖斷可生。自許說彼非真",
    "T43n1830_004:0370a15": "異熟。雖是他許真異熟法。然非此宗共所",
    "T43n1830_004:0370a16": "許故。無不定過。",
    "T43n1830_004:0370a17": "自下第三正破經部本計。於中有二。初申",
    "T43n1830_004:0370a18": "四難。後總結之。",
    "T43n1830_004:0370a19": "論。又若此位至如何得生。述曰。第一難。此",
    "T43n1830_004:0370a20": "言能持種子識者。以經部師許有種故說",
    "T43n1830_004:0370a21": "識能持。無本識故後識無種。應不得生。",
    "T43n1830_004:0370a22": "論。過去未來至已極成故。述曰。第二難。去．",
    "T43n1830_004:0370a23": "來二世．及不相應。非實有體。兩宗並無。已",
    "T43n1830_004:0370a24": "極成故。設薩婆多亦今有種後果生故。無",
    "T43n1830_004:0370a25": "去．來世法體生故。今對彼言不相應等已",
    "T43n1830_004:0370a26": "極成立。前已破故。",
    "T43n1830_004:0370a27": "次經部云。此位有色即能持種。不假餘識．",
    "T43n1830_004:0370a28": "及去．來等。",
    "T43n1830_004:0370a29": "論。諸色等法至亦已遮故。述曰。第三難。色",
    "T43n1830_004:0370b01": "不離識如第一卷。持種受熏如第二．三",
    "T43n1830_004:0370b02": "卷。破色不離識意說何等。此位有色明有",
    "T43n1830_004:0370b03": "本識。非本識無而許有色。本識可受熏。而",
    "T43n1830_004:0370b04": "非色持種。",
    "T43n1830_004:0370b05": "既雙破二宗。下俱結正義。",
    "T43n1830_004:0370b06": "論。然滅定等至有情攝故。述曰。第四比量",
    "T43n1830_004:0370b07": "難也。所說五位無心位中。定實有識。具根．",
    "T43n1830_004:0370b08": "壽．煖有情攝故。如有心位　具根壽煖言。",
    "T43n1830_004:0370b09": "引經具證也。",
    "T43n1830_004:0370b10": "論。由斯理趣至實不離身。述曰。總結文也。",
    "T43n1830_004:0370b11": "上來已破經部本計。下破經部末宗轉計。上",
    "T43n1830_004:0370b12": "座部師亦許定中有細意識。生死等位已遮",
    "T43n1830_004:0370b13": "破訖　極成意識不如是故下。破有二。初總",
    "T43n1830_004:0370b14": "破有心。二別徵有心所。",
    "T43n1830_004:0370b15": "論。若謂此位至無心定故。述曰。初破有心",
    "T43n1830_004:0370b16": "中。文分為三。初難違名。次難違理。後結",
    "T43n1830_004:0370b17": "意趣。此即初也。此牒計非此不應理。此定",
    "T43n1830_004:0370b18": "亦名無心定故。故知不得有第六識。此並",
    "T43n1830_004:0370b19": "對勘二家攝論．及成業論。義更無違　而彼",
    "T43n1830_004:0370b20": "救言。如名無心定汝本識不無。今名無心",
    "T43n1830_004:0370b21": "定何妨意識有。解云我名無心定。無麁動",
    "T43n1830_004:0370b22": "識名無心。即是六識俱無之義。汝名無心",
    "T43n1830_004:0370b23": "定。說何以為無。",
    "T43n1830_004:0370b24": "論。若無五識至五識身故。述曰。下違理中",
    "T43n1830_004:0370b25": "有四比量。此第一也。彼若答言。無五識故",
    "T43n1830_004:0370b26": "名為無心非無第六。今牒之云。若如是者",
    "T43n1830_004:0370b27": "應立量云　汝應一切定。皆名無心。諸定",
    "T43n1830_004:0370b28": "皆說無前五識身故。如汝許滅定　若不",
    "T43n1830_004:0370b29": "言定中。無五識身故。即不定過。以無心悶",
    "T43n1830_004:0370c01": "絕等亦無五識。彼此共許非無心定。今應",
    "T43n1830_004:0370c02": "助難。滅定無五識說名無心定。此位亦無",
    "T43n1830_004:0370c03": "五識相應受．想等法。名為心行滅。然有心",
    "T43n1830_004:0370c04": "所無心所家。皆須名無第六受想。以有",
    "T43n1830_004:0370c05": "心行滅言等故。",
    "T43n1830_004:0370c06": "論。意識攝在至滅定非有。述曰。第二比量。",
    "T43n1830_004:0370c07": "此位第六意識。應無。六轉識攝故。如五識",
    "T43n1830_004:0370c08": "身。",
    "T43n1830_004:0370c09": "次第三量。",
    "T43n1830_004:0370c10": "論。或此位識至非第六識。述曰。彼亦自說",
    "T43n1830_004:0370c11": "自位之識行相．所緣微細難知。故以為因。",
    "T43n1830_004:0370c12": "或汝所言此位第六識。應非是實第六識",
    "T43n1830_004:0370c13": "攝。行相．所緣不可知故。如壽．煖等。",
    "T43n1830_004:0370c14": "論。若此位有至非此位攝。述曰。此第四量。",
    "T43n1830_004:0370c15": "設彼救言此位第六識行相．所緣俱可了知。",
    "T43n1830_004:0370c16": "因隨一者。今破量云　汝滅定位。應非是",
    "T43n1830_004:0370c17": "實滅盡定位。許有行相．所緣可知識故。如",
    "T43n1830_004:0370c18": "餘位等　更應返難　汝宗除此餘時。亦",
    "T43n1830_004:0370c19": "應名滅定位。有行相．所緣可知識在故。如",
    "T43n1830_004:0370c20": "汝許滅定。",
    "T43n1830_004:0370c21": "論。本為止息至入此定故。述曰。此總結成。",
    "T43n1830_004:0370c22": "為止六識入此定故。",
    "T43n1830_004:0370c23": "此即第一總破有心。下別破有心所。文復",
    "T43n1830_004:0370c24": "有二。初總徵。下別破。",
    "T43n1830_004:0370c25": "論。又若此位至為有為無。述曰。此總徵也。",
    "T43n1830_004:0370c26": "不問餘識相應心所。故論言彼。",
    "T43n1830_004:0370c27": "自下別破。於中有二。初破有心所。二破",
    "T43n1830_004:0370c28": "無心所。二義俱是經部轉計。有心所中有",
    "T43n1830_004:0370c29": "七問答。初破中第一違經失。",
    "T43n1830_004:0371a01": "論。若有心所至心行皆滅。述曰。許大地法",
    "T43n1830_004:0371a02": "皆滅盡故。經部本立三大地。及三心行。謂",
    "T43n1830_004:0371a03": "思．受．想。皆名心行。受．想勝故彼偏得名。",
    "T43n1830_004:0371a04": "自下體違名失。",
    "T43n1830_004:0371a05": "論。又不應名滅受想定。述曰。既有心所法。",
    "T43n1830_004:0371a06": "何名滅受想。經部救言言有心所非謂受",
    "T43n1830_004:0371a07": "想。有餘思等故。又難何故唯受．想滅。思等",
    "T43n1830_004:0371a08": "不滅。",
    "T43n1830_004:0371a09": "論。此定加行至唯受想滅。述曰。上來難訖。",
    "T43n1830_004:0371a10": "次下第二經部救云。此定加行但厭受．想。受．",
    "T43n1830_004:0371a11": "想能於靜慮。無色修行勝故。於此定中唯",
    "T43n1830_004:0371a12": "受．想滅非餘思等。",
    "T43n1830_004:0371a13": "有伏難彼云。何故唯受．想二名為心行。乃",
    "T43n1830_004:0371a14": "復滅之。思等不名。乃復不滅。",
    "T43n1830_004:0371a15": "論。受想二法至何所相違。述曰。謂修靜慮．",
    "T43n1830_004:0371a16": "無色等時。受．想用強獨名心行。增勞慮故。",
    "T43n1830_004:0371a17": "非餘思等說心行滅。何所相違。",
    "T43n1830_004:0371a18": "論。無想定中至然汝不許。述曰。自下第三",
    "T43n1830_004:0371a19": "論主難云。滅盡定前厭於受．想。勞慮強故。",
    "T43n1830_004:0371a20": "唯受．想滅思等不滅。無想定中唯厭於想。",
    "T43n1830_004:0371a21": "想勞慮故。應唯想滅。然汝不許。餘亦滅",
    "T43n1830_004:0371a22": "故。",
    "T43n1830_004:0371a23": "論。既唯受想至心亦應滅。述曰。受．想所倚",
    "T43n1830_004:0371a24": "既亡。能倚心應隨滅。所倚強故令心應滅。",
    "T43n1830_004:0371a25": "資助之法強已滅故。",
    "T43n1830_004:0371a26": "自下第四經部師救。",
    "T43n1830_004:0371a27": "論。如身行滅至令同行滅。述曰。此經部救。",
    "T43n1830_004:0371a28": "入第四定以上。入出息無其身尚在。雖受．",
    "T43n1830_004:0371a29": "想滅何妨心有。",
    "T43n1830_004:0371b01": "自下第五論主非言。",
    "T43n1830_004:0371b02": "論。若爾語行至而非所許。述曰。應尋．伺滅",
    "T43n1830_004:0371b03": "語應不滅。尋．伺語行滅。語隨尋．伺無。受．",
    "T43n1830_004:0371b04": "想心行無。心應隨行滅。以彼身行滅。身猶",
    "T43n1830_004:0371b05": "現在故。遂令心行滅。亦令心尚在。亦應以",
    "T43n1830_004:0371b06": "彼身行滅故。語行應如身。然非所許。大",
    "T43n1830_004:0371b07": "乘佛等無尋．伺雖復有語。尋．伺亦非遍",
    "T43n1830_004:0371b08": "行。今難違宗就他為論。故以為例名非所",
    "T43n1830_004:0371b09": "許。",
    "T43n1830_004:0371b10": "彼復救言。我以身行同心行。汝以語行同",
    "T43n1830_004:0371b11": "心行。二難既等。誰是誰非。",
    "T43n1830_004:0371b12": "論。然行於法至法或猶在。述曰。此論主釋。",
    "T43n1830_004:0371b13": "此即總出。一切行於法。謂行隨法有無名",
    "T43n1830_004:0371b14": "遍行。遍行法滅時。法定隨滅故。不隨有無",
    "T43n1830_004:0371b15": "名非遍行。非遍行法滅時。法或猶在故。",
    "T43n1830_004:0371b16": "今應且出共許。何者為非遍行。",
    "T43n1830_004:0371b17": "論。非遍行者至身猶在故。述曰。入第四禪",
    "T43n1830_004:0371b18": "以上入出息滅。其息滅時身猶在故名非遍",
    "T43n1830_004:0371b19": "行。第四禪中餘法所持令身不壞。下地之",
    "T43n1830_004:0371b20": "息於身有力。身虛疎故說息為行。除此無",
    "T43n1830_004:0371b21": "有唯有此牒。",
    "T43n1830_004:0371b22": "論。尋伺於語至語定無故。述曰。尋．伺引語",
    "T43n1830_004:0371b23": "名為遍行故。二禪已上尋．伺無故語定隨無",
    "T43n1830_004:0371b24": "　大乘不然。此隨他語。",
    "T43n1830_004:0371b25": "論。受想於心至大地法故。述曰。如尋．伺",
    "T43n1830_004:0371b26": "故比量所諍。許如思等大地法故　根本",
    "T43n1830_004:0371b27": "經部說有三法遍行。大乘．薩婆多。各說有",
    "T43n1830_004:0371b28": "二。謂即受．想。故別立蘊。作用強故　彼說",
    "T43n1830_004:0371b29": "三大地故。今言思等等取何法。謂有二計。",
    "T43n1830_004:0371c01": "一唯計有三法。如前觸即三合。無別體故。",
    "T43n1830_004:0371c02": "二計有四法。即觸數故。下言三和成觸即",
    "T43n1830_004:0371c03": "是前計。三和生觸即第二計。計別有體。故",
    "T43n1830_004:0371c04": "今言等意攝二家　又設有餘非別有法。",
    "T43n1830_004:0371c05": "此論別體。若依分位。於思之上亦名為定",
    "T43n1830_004:0371c06": "等理亦無違。一念之思所望別故。然未見",
    "T43n1830_004:0371c07": "文。准俱舍云。謂通三性．有尋伺等三地名",
    "T43n1830_004:0371c08": "為大地。即更有餘法　今量云。受．想定是",
    "T43n1830_004:0371c09": "遍行。許是大地法故。如思等法。",
    "T43n1830_004:0371c10": "論。受想滅時至彼滅心在。述曰。汝之此位",
    "T43n1830_004:0371c11": "受．想滅時心應隨滅。許大地法滅故。如思",
    "T43n1830_004:0371c12": "等滅心定隨滅。無心睡眠等位心隨思滅故。",
    "T43n1830_004:0371c13": "既爾受．想滅心定隨滅。如何可說彼受．想",
    "T43n1830_004:0371c14": "滅而心猶在　彼者。彼受．想也。",
    "T43n1830_004:0371c15": "論。又許思等至彼亦應滅。述曰。此返難云",
    "T43n1830_004:0371c16": "　此位。思等應滅。許大地法故。如受．想。",
    "T43n1830_004:0371c17": "論。既爾信等至餘可在故。述曰。經部以思",
    "T43n1830_004:0371c18": "分位名為信等。此位非無。思等既滅。信等",
    "T43n1830_004:0371c19": "善法亦無。非是遍行諸法滅已。餘非遍行法",
    "T43n1830_004:0371c20": "可在故。",
    "T43n1830_004:0371c21": "論。如何可言有餘心所。述曰。既思．信等此",
    "T43n1830_004:0371c22": "位俱無。如何可言除受及想有餘心所。",
    "T43n1830_004:0371c23": "論。既許思等至大地法故。述曰。此無心位。",
    "T43n1830_004:0371c24": "受．相應有。許大地故。如思等法。此則例",
    "T43n1830_004:0371c25": "以大地法齊如思說有。",
    "T43n1830_004:0371c26": "論。又此定中至觸力生故。述曰。上來但總",
    "T43n1830_004:0371c27": "破。故思言等等取有觸。此位有思。亦應有",
    "T43n1830_004:0371c28": "觸。餘心所法皆依觸力生故　量云。此位。",
    "T43n1830_004:0371c29": "應有觸。有思等故。如餘有心位餘有心",
    "T43n1830_004:0372a01": "位以觸為本。無有本無而末有故。以末",
    "T43n1830_004:0372a02": "例本亦令本有。",
    "T43n1830_004:0372a03": "論。若許有觸至觸緣受故。述曰。此位之中。",
    "T43n1830_004:0372a04": "亦應有受。觸緣受故。如餘位觸。",
    "T43n1830_004:0372a05": "論。既許有受至不相離故。述曰。此應有想。",
    "T43n1830_004:0372a06": "有受故。如餘散心等位　既爾則應一切",
    "T43n1830_004:0372a07": "心所無不皆有。何得獨言無有受．想。",
    "T43n1830_004:0372a08": "論。如受緣愛至其理不成。述曰。自下第六",
    "T43n1830_004:0372a09": "經部救言。如言受緣愛。非一切受皆能起",
    "T43n1830_004:0372a10": "愛。無漏善受不起愛故。故觸緣受。應如於",
    "T43n1830_004:0372a11": "愛非一切觸皆能起受。此位有觸無受生",
    "T43n1830_004:0372a12": "故。由斯理齊故。前所難理不成立。",
    "T43n1830_004:0372a13": "次下第七論主破之。",
    "T43n1830_004:0372a14": "論。彼救不然有差別故。述曰。此論主非。二",
    "T43n1830_004:0372a15": "例異故。",
    "T43n1830_004:0372a16": "所以者何。",
    "T43n1830_004:0372a17": "論。謂佛自簡至簡觸生受。述曰。佛簡別言",
    "T43n1830_004:0372a18": "唯是無明所增之觸所生諸受。有漏染受為",
    "T43n1830_004:0372a19": "緣生愛。以相順故。非一切受皆能生愛。",
    "T43n1830_004:0372a20": "曾無有教簡觸生受。此散心位觸能生受。",
    "T43n1830_004:0372a21": "此滅定位觸不生受。何得為例。",
    "T43n1830_004:0372a22": "論。故若有觸至其理決定。述曰。此位有觸",
    "T43n1830_004:0372a23": "必有受生。定相隨故。受．想必俱其理決定。",
    "T43n1830_004:0372a24": "論。或應如餘位至有思等故。述曰。此位。受．",
    "T43n1830_004:0372a25": "想亦應許有。許有思等故。如所餘位。",
    "T43n1830_004:0372a26": "此難則以有思理齊。如餘位說受．想有",
    "T43n1830_004:0372a27": "故。與前少別。",
    "T43n1830_004:0372a28": "許有受．想亦復何辜。",
    "T43n1830_004:0372a29": "論。許便違害至滅受想定。述曰。初違教失",
    "T43n1830_004:0372b01": "　心行滅言。行即受．想故　亦不得成滅",
    "T43n1830_004:0372b02": "受想定。名體相違故。",
    "T43n1830_004:0372b03": "就別破中。上破有心所訖。次破無心所。",
    "T43n1830_004:0372b04": "俱舍云尊者世友問論中說。此即經部異師",
    "T43n1830_004:0372b05": "　二法為種滅定無心。色為種子心後依",
    "T43n1830_004:0372b06": "生。經部本計滅定無心　次復轉計。滅定有",
    "T43n1830_004:0372b07": "心。次有心所　今更轉計。彼無心所。即末",
    "T43n1830_004:0372b08": "轉計　此中意言。滅定有心而無心所。為",
    "T43n1830_004:0372b09": "避前難所以計生。",
    "T43n1830_004:0372b10": "論。若無心所至離心所故。述曰。於中有",
    "T43n1830_004:0372b11": "二。初破有令無難。後縱有別生徵。初中",
    "T43n1830_004:0372b12": "有五問答。初問中文長　此諍大地非信．",
    "T43n1830_004:0372b13": "貪等。以彼無時心尚有故　量云。滅定之",
    "T43n1830_004:0372b14": "位。無第六心。以無大地心所法故。如悶絕",
    "T43n1830_004:0372b15": "等位。",
    "T43n1830_004:0372b16": "彼若救言此受等如信等。信等雖無仍有",
    "T43n1830_004:0372b17": "心故。如起染時。即復難言。",
    "T43n1830_004:0372b18": "論。餘遍行滅法隨滅故。述曰。前難中云。受．",
    "T43n1830_004:0372b19": "想二法如尋．伺是遍行法故。故彼滅定位心",
    "T43n1830_004:0372b20": "定應滅。",
    "T43n1830_004:0372b21": "彼若復言。此非遍行故可滅也。",
    "T43n1830_004:0372b22": "論。受等應非大地法故。述曰。以心有時此",
    "T43n1830_004:0372b23": "所無故。如貪等者。此受．想等應非大地",
    "T43n1830_004:0372b24": "法。",
    "T43n1830_004:0372b25": "彼若救言雖名大地據餘位得名。非約",
    "T43n1830_004:0372b26": "滅定。",
    "T43n1830_004:0372b27": "論。此識應非相應法故。述曰。此相應法。餘",
    "T43n1830_004:0372b28": "時亦有心所相應。此位之心既無心所故。",
    "T43n1830_004:0372b29": "如色等。應非相應。",
    "T43n1830_004:0372c01": "彼若復言此位之心非相應法。如無表色",
    "T43n1830_004:0372c02": "非有質礙。",
    "T43n1830_004:0372c03": "論。許則應無至亦非心故。述曰。謂此位心。",
    "T43n1830_004:0372c04": "應無所依．緣。非相應法故。如色等法。",
    "T43n1830_004:0372c05": "又此應非心。非相應法故。如聲．香等。",
    "T43n1830_004:0372c06": "此中所依。謂即根。等等無間意　所緣。謂",
    "T43n1830_004:0372c07": "境等。等言等取此非能緣。以非心故。無相",
    "T43n1830_004:0372c08": "應法故。此心若有緣何等境。既無心所如",
    "T43n1830_004:0372c09": "何領納。如何取像等。故應有心所。如成業",
    "T43n1830_004:0372c10": "論。",
    "T43n1830_004:0372c11": "上乃違理。次出違經。",
    "T43n1830_004:0372c12": "論。又契經說至有受想思。述曰。引經可",
    "T43n1830_004:0372c13": "知。成業論說十問經也。",
    "T43n1830_004:0372c14": "依經難言。",
    "T43n1830_004:0372c15": "論。若此定中至必應有觸。述曰。不諍觸體",
    "T43n1830_004:0372c16": "別有不有。但總令有三和合因。然彼所許。",
    "T43n1830_004:0372c17": "以經中言三和合觸故令定有。",
    "T43n1830_004:0372c18": "論。觸既定與至而無心所。述曰。觸既非無。",
    "T43n1830_004:0372c19": "觸必緣於受．想．思故。應定相應。如何可",
    "T43n1830_004:0372c20": "言彼無心所。如經既爾　成業又云十問",
    "T43n1830_004:0372c21": "經中受．想．行蘊皆觸為緣。如何有三和。識",
    "T43n1830_004:0372c22": "而無心所。如餘為比故。",
    "T43n1830_004:0372c23": "論。若謂餘時至亦無受等。述曰。自下第二",
    "T43n1830_004:0372c24": "經部之中有二師救。一無別觸。即三和是觸",
    "T43n1830_004:0372c25": "故。二別有觸數。三和外別有故。即今經部猶",
    "T43n1830_004:0372c26": "有二師。彼皆餘時三和有力。無別觸故能",
    "T43n1830_004:0372c27": "成於觸。有別觸故能生於觸。以有或成。",
    "T43n1830_004:0372c28": "或生觸故。能俱起受等。此是定前心等俱",
    "T43n1830_004:0372c29": "也。由此定前厭患心所。所既被厭。故在",
    "T43n1830_004:0373a01": "定位三事無能。隨彼二說不成生觸。既爾",
    "T43n1830_004:0373a02": "此位亦無受等。不可以餘不被厭位而",
    "T43n1830_004:0373a03": "例此中。",
    "T43n1830_004:0373a04": "自下第三論主返難。",
    "T43n1830_004:0373a05": "論。若爾應名至滅受想耶。述曰。且就他破。",
    "T43n1830_004:0373a06": "以一切心所皆滅故。如何但說滅受．想二",
    "T43n1830_004:0373a07": "法耶。",
    "T43n1830_004:0373a08": "論。若謂厭時至以立定名。述曰。自下第四",
    "T43n1830_004:0373a09": "經部救言。厭時唯緣二法。二法既滅故心",
    "T43n1830_004:0373a10": "所皆滅。此定依彼定前所厭以立其名故",
    "T43n1830_004:0373a11": "無失者。",
    "T43n1830_004:0373a12": "論。既爾此中至如餘心所。述曰。自下第五",
    "T43n1830_004:0373a13": "論主難云。既爾此定。心亦應滅。與前所厭",
    "T43n1830_004:0373a14": "受等俱故。如厭心所。隨彼計難。非謂共",
    "T43n1830_004:0373a15": "許。此他比量。",
    "T43n1830_004:0373a16": "若伏救云如厭貪等染心所滅而心不滅。",
    "T43n1830_004:0373a17": "寧厭受等心所滅故心亦遣滅。論主若言",
    "T43n1830_004:0373a18": "厭貪等時心亦已隨滅。後時別有心生者。",
    "T43n1830_004:0373a19": "此亦應然。厭時之心隨受．想滅。後時別有",
    "T43n1830_004:0373a20": "無所心生。",
    "T43n1830_004:0373a21": "論。不爾如何名無心定。述曰。論主難云。若",
    "T43n1830_004:0373a22": "心不滅故言不爾。如何名為無心定也。此",
    "T43n1830_004:0373a23": "中心應滅。名所無心故。如受．想。受．想名",
    "T43n1830_004:0373a24": "為滅受想定。此二即無。心例亦應爾。名無",
    "T43n1830_004:0373a25": "心定故。",
    "T43n1830_004:0373a26": "此上破有令無難。自下縱有別生徵。於中",
    "T43n1830_004:0373a27": "有二。初總問。次別破。",
    "T43n1830_004:0373a28": "論。又此定位意識是何。述曰。此總問也。",
    "T43n1830_004:0373a29": "論。不應是染或無記性。述曰。初破非善。",
    "T43n1830_004:0373b01": "此設遮計　若是染者。應貪等相應。以是",
    "T43n1830_004:0373b02": "染心故。如餘位染心　設與相應亦應有",
    "T43n1830_004:0373b03": "觸。許有無明故。又無想定尚不許染。況",
    "T43n1830_004:0373b04": "此定耶　若無記者。四無記中是何法攝。如",
    "T43n1830_004:0373b05": "成業徵文勢稍異。",
    "T43n1830_004:0373b06": "論。諸善定中無此事故。述曰。今但總言。餘",
    "T43n1830_004:0373b07": "善定中無此染污．無記事故。即八淨定為",
    "T43n1830_004:0373b08": "例亦是。",
    "T43n1830_004:0373b09": "論。餘染無記心必有心所故。述曰。此位既",
    "T43n1830_004:0373b10": "無染心所法故。非染無記。為例量也。",
    "T43n1830_004:0373b11": "論。不應厭善起染等故。述曰。非求善定",
    "T43n1830_004:0373b12": "起染無記心。與加行因不相應故。",
    "T43n1830_004:0373b13": "彼若救言厭染起善心。厭善起染心何失。",
    "T43n1830_004:0373b14": "論。非求寂靜翻起散故。述曰。量云。汝宗求",
    "T43n1830_004:0373b15": "緣涅槃心。應起散心。求緣寂靜故。如滅",
    "T43n1830_004:0373b16": "定前心。以此返彼亦得可知。",
    "T43n1830_004:0373b17": "下破本計。",
    "T43n1830_004:0373b18": "論。若謂是善至善根相應。述曰。未見經部",
    "T43n1830_004:0373b19": "立四善所由。今以義逼令有四種。滅定之",
    "T43n1830_004:0373b20": "心何善所攝。此正彼計。心是相應善　若彼",
    "T43n1830_004:0373b21": "說言此心是善。今難言。應無貪等善根相",
    "T43n1830_004:0373b22": "應。許相應善故。如餘位善心。",
    "T43n1830_004:0373b23": "論。此心不應至及涅槃故。述曰。設彼若言",
    "T43n1830_004:0373b24": "是自性善．或勝義善。違自宗故。是為大過。",
    "T43n1830_004:0373b25": "又非自性善。非善根故。如貪等法。非勝",
    "T43n1830_004:0373b26": "義善。非涅槃故。如餘有為善心等。",
    "T43n1830_004:0373b27": "論。若謂此心至非等起故。述曰。彼復轉計",
    "T43n1830_004:0373b28": "謂等起善。以加行善所引發故。理亦不然。",
    "T43n1830_004:0373b29": "違自宗故　又違比量。謂此位心。非等起",
    "T43n1830_004:0373c01": "善。是善心故。如餘善心　彼計餘善心非",
    "T43n1830_004:0373c02": "等起善故。善身語業是等起故。",
    "T43n1830_004:0373c03": "論。善心無間至由前等起。述曰。餘位善心",
    "T43n1830_004:0373c04": "後起二性之心。皆應是等起善。善心引發故。",
    "T43n1830_004:0373c05": "如此位心。",
    "T43n1830_004:0373c06": "論。故心是善由相應力。述曰。以是義故。",
    "T43n1830_004:0373c07": "故心是善。由相應力。如餘位善心故。",
    "T43n1830_004:0373c08": "論。既爾必與至心亦應無。述曰。此心。必與",
    "T43n1830_004:0373c09": "善根等相應。是相應善心故。如餘位善心。",
    "T43n1830_004:0373c10": "為例既多。寧說此心獨無心所。心所無故",
    "T43n1830_004:0373c11": "心亦應無。一切心所皆非有故。如涅槃等。",
    "T43n1830_004:0373c12": "論。如是推徵至此第八識。述曰。此下第三",
    "T43n1830_004:0373c13": "論主總結歸正義。眼等轉識於此定位非",
    "T43n1830_004:0373c14": "不離身。實離身故。契經所言不離身識。即",
    "T43n1830_004:0373c15": "是第八。",
    "T43n1830_004:0373c16": "論。入滅定時至執持識故。述曰。如成業論",
    "T43n1830_004:0373c17": "云。心有二種。一集起心。二種種心。為第二",
    "T43n1830_004:0373c18": "故名無心定。今言入定時。不為止息此極",
    "T43n1830_004:0373c19": "寂靜執持識故。即是第一集起心也。此定故",
    "T43n1830_004:0373c20": "有第八識在。滅定他諍說或有心。或說無",
    "T43n1830_004:0373c21": "心。",
    "T43n1830_004:0373c22": "論。無想等位類此應知。述曰。無想定．無心",
    "T43n1830_004:0373c23": "天亦爾。與此同故。隨計隨破。然除眠．悶絕。",
    "T43n1830_004:0373c24": "以無所厭故。有所厭心所心便不滅。非",
    "T43n1830_004:0373c25": "不厭故心王猶在　此第九段大文有二。初",
    "T43n1830_004:0373c26": "出滅定有心無心破他自立。二例無想定",
    "T43n1830_004:0373c27": "等准破應爾。",
    "T43n1830_004:0373c28": "論。又契經說至不應有故。述曰。自下第十",
    "T43n1830_004:0373c29": "引染淨心經。維摩等云。心淨故眾生淨。心垢",
    "T43n1830_004:0374a01": "故眾生垢。其阿含等亦有此文　今言心染",
    "T43n1830_004:0374a02": "故情染等。此如瑜伽五十四卷識住中解。此",
    "T43n1830_004:0374a03": "中意說。以本識現．種為染淨心令有情染",
    "T43n1830_004:0374a04": "淨即當攝論染淨章。染章即三雜染。淨章即",
    "T43n1830_004:0374a05": "是世出世淨。",
    "T43n1830_004:0374a06": "論。謂染淨法至持彼種故。述曰。下別解中。",
    "T43n1830_004:0374a07": "先總解。後別破。此總中言染淨諸法以心",
    "T43n1830_004:0374a08": "為本。若有漏無漏．常無常．有為無為。染淨",
    "T43n1830_004:0374a09": "之法皆以本識為本。故言心染情染。心淨",
    "T43n1830_004:0374a10": "情淨　此言有為等法總句。無為法等別句。",
    "T43n1830_004:0374a11": "染淨之法至下當知。有漏現行依心生。種",
    "T43n1830_004:0374a12": "子依心住。心受無漏現行熏。持彼無漏種",
    "T43n1830_004:0374a13": "故　又解初句如前。因心而生者。謂有為現",
    "T43n1830_004:0374a14": "行法。皆因種子心而生　依心住者。謂有為",
    "T43n1830_004:0374a15": "現行法。皆依現行識法而住　心受彼熏者。",
    "T43n1830_004:0374a16": "謂本識現行受染淨有為現行之熏。釋上依",
    "T43n1830_004:0374a17": "住　持彼有為之種子故。釋上因心生",
    "T43n1830_004:0374a18": "　隨心染淨有情染淨。即以所生能依之法和",
    "T43n1830_004:0374a19": "合假者為有情故　或心體是有情。心染故",
    "T43n1830_004:0374a20": "情染。心淨故情淨　此文有釋。以心為本總",
    "T43n1830_004:0374a21": "句如初。因心而生。謂雜染法。即是有漏三",
    "T43n1830_004:0374a22": "性。皆是以相順。故遂別各生　依心住故。謂",
    "T43n1830_004:0374a23": "清淨法。有為無漏不順本識。故但說依心",
    "T43n1830_004:0374a24": "住　心受彼熏持彼種故。釋上所由。並通",
    "T43n1830_004:0374a25": "染淨　又心受彼熏。是有漏法　持彼種故。",
    "T43n1830_004:0374a26": "是無漏法　又有別解。以心為本總句　因",
    "T43n1830_004:0374a27": "心而生依心住故。並有漏法現行依種子心",
    "T43n1830_004:0374a28": "生。依現行識住　心受彼熏持彼種者。即無",
    "T43n1830_004:0374a29": "漏有為法。雖心相違。心受彼現行之熏。能",
    "T43n1830_004:0374b01": "持彼現行種故。後心淨時有情隨淨。",
    "T43n1830_004:0374b02": "論。然雜染法至種類別故。述曰。下別解中",
    "T43n1830_004:0374b03": "有二。初解雜染。後解清淨　染中有二。初",
    "T43n1830_004:0374b04": "總舉。後別破。即攝攝論三種雜染。三界見．",
    "T43n1830_004:0374b05": "修所有煩惱名煩惱。一切有漏善．不善業",
    "T43n1830_004:0374b06": "名業。此業所得總別異熟名果。",
    "T43n1830_004:0374b07": "此總舉已。下自別破。別破之中文分為二。初",
    "T43n1830_004:0374b08": "明煩惱。後明業．果。",
    "T43n1830_004:0374b09": "論。若無此識至皆應無因。述曰。餘文可知。",
    "T43n1830_004:0374b10": "先言持種。為破經部　界地往還者。攝論",
    "T43n1830_004:0374b11": "第二云。從無想等諸地沒來生此間。爾時",
    "T43n1830_004:0374b12": "煩惱及隨煩惱所染初識。此識生時應無種",
    "T43n1830_004:0374b13": "子。由所依止。及彼熏習。並已過去。現無體",
    "T43n1830_004:0374b14": "故。往謂生他地。還謂生自地　無染心後",
    "T43n1830_004:0374b15": "者。攝論云。對治煩惱識名已生。一切世間",
    "T43n1830_004:0374b16": "餘識已滅。爾時若離阿賴耶識。所餘煩惱。及",
    "T43n1830_004:0374b17": "隨煩惱種子。在此對治識中。不應道理。此",
    "T43n1830_004:0374b18": "對治識自性解脫故。乃至復於後時世間識",
    "T43n1830_004:0374b19": "生。若離阿賴耶識等。應無種子而更得生",
    "T43n1830_004:0374b20": "　世親．無性二師別解。此中意言。即二時後",
    "T43n1830_004:0374b21": "諸煩惱起。皆應無因。無持種故。",
    "T43n1830_004:0374b22": "論。餘法不能持彼種故。述曰。經部若言餘",
    "T43n1830_004:0374b23": "色等中持彼種故。往還等惑起以此為因",
    "T43n1830_004:0374b24": "者。理亦不然。餘色等法無染心等。不能持",
    "T43n1830_004:0374b25": "彼有漏種子。非第八識故。如色聲等。",
    "T43n1830_004:0374b26": "論。過去未來非實有故。述曰。彼論釋言。非",
    "T43n1830_004:0374b27": "過去煩惱生今煩惱等。經部師計去．來無",
    "T43n1830_004:0374b28": "故。此論依彼正破經部。此中文意兼破薩",
    "T43n1830_004:0374b29": "婆多。彼以去．來有故。界地往還無失。今言",
    "T43n1830_004:0374c01": "非實。如前類破無染心後煩惱不生。彼言",
    "T43n1830_004:0374c02": "我宗有得得者。今破彼言。亦非實有。同",
    "T43n1830_004:0374c03": "去．來故。前已破故。類下淨章中。得等非實",
    "T43n1830_004:0374c04": "故　又言持種略得不言。正破經部故",
    "T43n1830_004:0374c05": "　設彼救云界地往還諸煩惱等後時無因生。",
    "T43n1830_004:0374c06": "論。若諸煩惱至皆應起故。述曰。此牒計非。",
    "T43n1830_004:0374c07": "若爾則無三乘等果。前已所斷者。無因更",
    "T43n1830_004:0374c08": "起故。",
    "T43n1830_004:0374c09": "論。若無此識至亦應無因。述曰。此下第二",
    "T43n1830_004:0374c10": "破業．及果。於中有二。初難界地往還等起",
    "T43n1830_004:0374c11": "無因。後難行緣識等不成。此等初也　若",
    "T43n1830_004:0374c12": "無此識持業．果種。界地往還亦應無因。此",
    "T43n1830_004:0374c13": "業之中攝論無解。彼第三云。若有於此非等",
    "T43n1830_004:0374c14": "引地沒已生時。依中有位意。起染污意識",
    "T43n1830_004:0374c15": "結生相續。乃至有二意識。於母胎中同時",
    "T43n1830_004:0374c16": "而轉等。但釋其果。又若從此沒於等引地",
    "T43n1830_004:0374c17": "正受生時。由非等引染污意識結生相續。此",
    "T43n1830_004:0374c18": "非等引染污之心彼地所攝。離異熟識。餘種",
    "T43n1830_004:0374c19": "子體定不可得等。生無色界等名為往還",
    "T43n1830_004:0374c20": "　異類法後者。攝論云。又即於彼若出世心",
    "T43n1830_004:0374c21": "正現在前。餘世間心皆應滅盡。爾時便應",
    "T43n1830_004:0374c22": "滅離彼趣。若生非想非非想處。無所有處",
    "T43n1830_004:0374c23": "出世間心現在前時。即應二趣皆應滅離等",
    "T43n1830_004:0374c24": "是。世親．無性皆有此解。此等之後其業．果",
    "T43n1830_004:0374c25": "起皆應無因。無種子故。",
    "T43n1830_004:0374c26": "論。餘種餘因前已遮故。述曰。彼若救言。後",
    "T43n1830_004:0374c27": "報業．果今時熟故。餘為種子色等持種。餘",
    "T43n1830_004:0374c28": "為其因去．來世有。因言所以。以去．來世",
    "T43n1830_004:0374c29": "為所以故。今言總非前已破故。二部如前。",
    "T43n1830_004:0375a01": "論。若諸業果至還復應生。述曰。若此業．果",
    "T43n1830_004:0375a02": "無因生者。入涅槃已。業．果還應生。",
    "T43n1830_004:0375a03": "設若救言無煩惱故入涅槃已。業．果不生",
    "T43n1830_004:0375a04": "者。難云。既許業．果無因而生。",
    "T43n1830_004:0375a05": "論。煩惱亦應無因生故。述曰。此文可解。",
    "T43n1830_004:0375a06": "且復業中。",
    "T43n1830_004:0375a07": "論。又行緣識至前已遮故。述曰。攝論第二",
    "T43n1830_004:0375a08": "末云。又行緣識不相應故。應定緣義。若",
    "T43n1830_004:0375a09": "以行熏識名緣。即不熏轉識。如前已破。",
    "T43n1830_004:0375a10": "此正破經部。",
    "T43n1830_004:0375a11": "論。結生染識非行感故。述曰。自下雙破",
    "T43n1830_004:0375a12": "經部．薩婆多師。若設許行能招識故名行",
    "T43n1830_004:0375a13": "緣識。結生染識非行感故。",
    "T43n1830_004:0375a14": "經部師言。我雖無有去．來時分。行緣識生",
    "T43n1830_004:0375a15": "既有種子。似汝大乘現行。能招於當可生",
    "T43n1830_004:0375a16": "名色位識。名行緣識斯有何過。",
    "T43n1830_004:0375a17": "薩婆多師既有未世。設復救言。初生染識",
    "T43n1830_004:0375a18": "非行所招。名色位中有異熟識方名行感。",
    "T43n1830_004:0375a19": "雖約分位以說緣生。但感名緣於理無",
    "T43n1830_004:0375a20": "失。難云。",
    "T43n1830_004:0375a21": "論。應說名色行為緣故。述曰。既約分位以",
    "T43n1830_004:0375a22": "辨緣生。名色時識即是名攝。言行緣識理",
    "T43n1830_004:0375a23": "定不成　若對經部。若熏若感其義皆然。初",
    "T43n1830_004:0375a24": "生染識非所熏故　對薩婆多。唯感名緣。",
    "T43n1830_004:0375a25": "彼復救言。既約分位以說緣生。初生之時",
    "T43n1830_004:0375a26": "識體。雖染非行所感。此時有色異熟為性。",
    "T43n1830_004:0375a27": "亦名識支分位說故。為行所感故說名緣",
    "T43n1830_004:0375a28": "於理何失。此則一切有部正救。經部兼之。",
    "T43n1830_004:0375a29": "無去．來故。應答彼言。",
    "T43n1830_004:0375b01": "論。時分懸隔無緣義故。述曰。懸謂懸遠。隔",
    "T43n1830_004:0375b02": "謂隔絕。謂答薩婆多言。汝許有去．來。然我",
    "T43n1830_004:0375b03": "實不許。設許有者。且行在現在。色果在未",
    "T43n1830_004:0375b04": "來。或是一劫。或一劫餘。經八萬等。業．果相",
    "T43n1830_004:0375b05": "望時分懸隔無緣義。故因既不得成。如何",
    "T43n1830_004:0375b06": "能感果。如外法等非異熟因。又行不緣識",
    "T43n1830_004:0375b07": "位中色。無異熟識可名果識支。如何俱色",
    "T43n1830_004:0375b08": "說行能感名緣於識　又若感於識位中",
    "T43n1830_004:0375b09": "色名之為懸。若感後時名色位識名之為",
    "T43n1830_004:0375b10": "隔。俱無緣義　答經部言。設許行支能",
    "T43n1830_004:0375b11": "感色者。未來非有。猶若龜毛。時分懸隔勢",
    "T43n1830_004:0375b12": "非隣近。如何說行能為識緣。故但說熏名",
    "T43n1830_004:0375b13": "行緣識。非謂感也。又懸．隔別。如前已說。",
    "T43n1830_004:0375b14": "准此總應言。懸故無緣義。隔故無緣義。無",
    "T43n1830_004:0375b15": "果識可名識支。即無緣義。三文合也。此等",
    "T43n1830_004:0375b16": "文意極為深遠。諸論所未詳。群賢所未",
    "T43n1830_004:0375b17": "究。",
    "T43n1830_004:0375b18": "論。此不成故後亦不成。述曰。此則如文。",
    "T43n1830_004:0375b19": "後不成者。攝論云。又取緣有亦不得成為",
    "T43n1830_004:0375b20": "難。兩家熏緣．感果。難之返覆准上應知。又",
    "T43n1830_004:0375b21": "非但後取緣於有。次第相望皆可得爾。果",
    "T43n1830_004:0375b22": "中相緣故。",
    "T43n1830_004:0375b23": "次別破淨。於中有二。第一總顯淨法。後別",
    "T43n1830_004:0375b24": "破之。",
    "T43n1830_004:0375b25": "論。諸清淨法至斷果別故。述曰。淨法有三。",
    "T43n1830_004:0375b26": "一世道。二出世道。三斷果。有漏六行名世",
    "T43n1830_004:0375b27": "道。無漏能治名出世道。所得無為名斷果。",
    "T43n1830_004:0375b28": "斷是果也。",
    "T43n1830_004:0375b29": "下別破中有二。初破世出世道。後破無為。",
    "T43n1830_004:0375c01": "論。若無此識至皆應無因。述曰。於中有",
    "T43n1830_004:0375c02": "二。初難異類後無因。後難初道不生。此",
    "T43n1830_004:0375c03": "即初也　若無本識持二道種。異類心後者。",
    "T43n1830_004:0375c04": "即起異界．及雜染．清淨等心。即是攝論第三",
    "T43n1830_004:0375c05": "云。云何世間清淨不成。謂未離欲廛貪未",
    "T43n1830_004:0375c06": "得色廛善心。即以欲廛心為離欲廛",
    "T43n1830_004:0375c07": "貪故勤修加行。此欲廛心與色廛心不",
    "T43n1830_004:0375c08": "俱生故非彼所熏。為彼種子不應道理。乃",
    "T43n1830_004:0375c09": "至廣說　世出世間淨章云。又此如理作意",
    "T43n1830_004:0375c10": "相應心。是世間心。彼正見相應心。是出世心。",
    "T43n1830_004:0375c11": "曾未有時俱生俱滅。是故此心非彼所熏。",
    "T43n1830_004:0375c12": "非彼所熏為彼種子不應道理。乃至廣說。",
    "T43n1830_004:0375c13": "此對經部兼薩婆多。",
    "T43n1830_004:0375c14": "論。所執餘因前已破故。述曰。准染應知。",
    "T43n1830_004:0375c15": "論。若二淨道至還復應生。述曰。入涅槃已",
    "T43n1830_004:0375c16": "二道應生。許無因生故。",
    "T43n1830_004:0375c17": "彼若救言。入涅槃已道無所依身。故入涅",
    "T43n1830_004:0375c18": "槃已遂更不生已。",
    "T43n1830_004:0375c19": "論。所依亦應無因生故。述曰。論主難云。即",
    "T43n1830_004:0375c20": "所依身亦應無因而更得生。許無因生故",
    "T43n1830_004:0375c21": "　前染業果無惑不生。難彼言煩惱應無",
    "T43n1830_004:0375c22": "因生。彼若更言無所依故。准此為難。然",
    "T43n1830_004:0375c23": "文略巧。初後顯之。",
    "T43n1830_004:0375c24": "論。又出世道至法爾種故。述曰。難經部師",
    "T43n1830_004:0375c25": "無法爾種。此無漏道初不應生。無法持彼",
    "T43n1830_004:0375c26": "法爾種故。以唯新熏而為不正。",
    "T43n1830_004:0375c27": "設彼若言以世第一法為因緣生。不假法",
    "T43n1830_004:0375c28": "爾無漏種者。論主難言。",
    "T43n1830_004:0375c29": "論。有漏類別非彼因故。述曰。前第二卷已",
    "T43n1830_004:0376a01": "廣說訖。",
    "T43n1830_004:0376a02": "又彼若言初無漏生但無因起。何假汝立",
    "T43n1830_004:0376a03": "法爾種子。論主難云。",
    "T43n1830_004:0376a04": "論。無因而生非釋種故。述曰。說有因生",
    "T43n1830_004:0376a05": "釋迦子故。不爾便同自然外道。",
    "T43n1830_004:0376a06": "論。初不生故至三乘道果。述曰。此初無漏",
    "T43n1830_004:0376a07": "既不生故。後時無漏亦應不生。初後無漏",
    "T43n1830_004:0376a08": "既並不生。是則應無三乘道果。",
    "T43n1830_004:0376a09": "自下第二明其斷果。",
    "T43n1830_004:0376a10": "論。若無此識至亦不得成。述曰。要由本識",
    "T43n1830_004:0376a11": "持煩惱種故得證斷。",
    "T43n1830_004:0376a12": "論。謂道起時至俱非有故。述曰。無漏道起",
    "T43n1830_004:0376a13": "一切煩惱及彼種子俱非有故。道者無間道",
    "T43n1830_004:0376a14": "　此正破經部。言種子故。薩婆多計惑得俱",
    "T43n1830_004:0376a15": "故。染法現．種俱非有故。斷何所斷。於此時",
    "T43n1830_004:0376a16": "中無有漏識故。",
    "T43n1830_004:0376a17": "若言惑種在無漏識中。",
    "T43n1830_004:0376a18": "論。染淨二心不俱起故。述曰。有漏種等非",
    "T43n1830_004:0376a19": "無漏識中。",
    "T43n1830_004:0376a20": "量云。",
    "T43n1830_004:0376a21": "論。道相應心至如涅槃故。述曰。聖道。不",
    "T43n1830_004:0376a22": "持煩惱種子。與煩惱種自性相違故。如涅",
    "T43n1830_004:0376a23": "槃法。",
    "T43n1830_004:0376a24": "論。去來得等非實有故。述曰。此則雙破。非",
    "T43n1830_004:0376a25": "經部師許有去．來。故不得言惑在過去",
    "T43n1830_004:0376a26": "惑在未來　薩婆多言。我宗不立識能持",
    "T43n1830_004:0376a27": "種。實有去．來及與得等故有斷果。又命",
    "T43n1830_004:0376a28": "根．同分設持惑種無此過失。今言去來得",
    "T43n1830_004:0376a29": "等非實有故。如上已破。",
    "T43n1830_004:0376b01": "經部師言餘皆有失我今復言惑種在於色",
    "T43n1830_004:0376b02": "等之中。難言。",
    "T43n1830_004:0376b03": "論。餘法持種理不成故。述曰。一切色等不",
    "T43n1830_004:0376b04": "能持種。理不成故。色中無種如上已破。",
    "T43n1830_004:0376b05": "論總結言。",
    "T43n1830_004:0376b06": "論。既無所斷至而立斷果。述曰。既無所斷",
    "T43n1830_004:0376b07": "之惑。以無依故無種。能斷之道亦無依。依",
    "T43n1830_004:0376b08": "何煩惱由何斷道而立斷果。",
    "T43n1830_004:0376b09": "論。若由道力至應成無學。述曰。此牒計非",
    "T43n1830_004:0376b10": "　經部救言無斷果體但由道力後惑不",
    "T43n1830_004:0376b11": "生即立斷果。何須本識持煩惱種立實斷",
    "T43n1830_004:0376b12": "果　論主難云。則初道起應成無學。",
    "T43n1830_004:0376b13": "論。後諸煩惱至永不生故。述曰。釋前所以。",
    "T43n1830_004:0376b14": "後煩惱等由初斷道皆已無因。種子無故。",
    "T43n1830_004:0376b15": "永不生故。便成無學。有我本識。雖前起道",
    "T43n1830_004:0376b16": "斷隨應惑。後煩惱起持煩惱種。得初道時",
    "T43n1830_004:0376b17": "不成無學。後斷煩惱而得斷果。若無此識",
    "T43n1830_004:0376b18": "持煩惱種。初道起位惑種皆無。應初道起即",
    "T43n1830_004:0376b19": "成無學。",
    "T43n1830_004:0376b20": "論。許有此識至染淨種故。述曰。總結一章",
    "T43n1830_004:0376b21": "染淨二法。攝論三卷．瑜伽．對法合證本識。",
    "T43n1830_004:0376b22": "此論之中自前卷末至此中並攝盡。更有",
    "T43n1830_004:0376b23": "異同。諸賢自悉。文有上下。說有廣略。宜",
    "T43n1830_004:0376b24": "細尋之不能具述。",
    "T43n1830_004:0376b25": "論。證此識有至略示綱要。述曰。第三此即",
    "T43n1830_004:0376b26": "總結十理證。如文易解故今不釋　恐厭",
    "T43n1830_004:0376b27": "繁者。除此十證所不攝證。謂八證中最初",
    "T43n1830_004:0376b28": "生起。明了生起。業用不可得等。皆此未說",
    "T43n1830_004:0376c01": "故今例之　彼最初等。下第七卷皆具演之。",
    "T43n1830_004:0376c02": "非正是證。前十證中所攝八證。諸後講者一",
    "T43n1830_004:0376c03": "一敘之。",
    "T43n1830_004:0376c04": "論。別有此識至應深信受。述曰。此總結上",
    "T43n1830_004:0376c05": "教．理二證第三文也。",
    "T43n1830_004:0376c06": "三能變中上來已解第一門訖。自下次解第",
    "T43n1830_004:0376c07": "二能變。",
    "T43n1830_004:0376c08": "論。如是已說至其相云何。述曰。下文有二。",
    "T43n1830_004:0376c09": "初結前生後以發論端。次依所問以辨",
    "T43n1830_004:0376c10": "其相。此即初也。",
    "T43n1830_004:0376c11": "論。頌曰至出世道無有。述曰。下依問辨。此",
    "T43n1830_004:0376c12": "依三頌其第七識十門分別。初舉第二能變",
    "T43n1830_004:0376c13": "出末那名。二解所依。三解所緣。四出體釋",
    "T43n1830_004:0376c14": "義。五釋行相。六顯染俱。七觸等相應。八三",
    "T43n1830_004:0376c15": "性分別。九界地分別。十隱顯分別。即是伏斷",
    "T43n1830_004:0376c16": "之位次也。於下顯中一一廣釋　問何故本",
    "T43n1830_004:0376c17": "識不辨所依。次能變中解彼依體　答本",
    "T43n1830_004:0376c18": "識諸識之本．與他為依義顯。他與為依義",
    "T43n1830_004:0376c19": "隱。故不出其所依。第七既八之餘。所以出",
    "T43n1830_004:0376c20": "其依體　問若爾本識與他依義顯。何不說",
    "T43n1830_004:0376c21": "之　答前頌已說。謂彼頌說恒轉如流。如流",
    "T43n1830_004:0376c22": "之言義生餘識即是依義　問何故不說第",
    "T43n1830_004:0376c23": "七與他為依。第三能變中不釋根．境　答",
    "T43n1830_004:0376c24": "是作論者意欲爾故不應責之　或影略門。",
    "T43n1830_004:0376c25": "謂初能變但釋所緣。故前頌言執受處是。",
    "T43n1830_004:0376c26": "第三能變唯釋所依。故後頌言依止本識。第",
    "T43n1830_004:0376c27": "二能變依．緣俱顯。欲令學者可知一隅三",
    "T43n1830_004:0376c28": "隅返故　或謂本識諸法之本。但說與他",
    "T43n1830_004:0376c29": "為依。出自識體．所緣。前之六識境麁不說。",
    "T43n1830_004:0377a01": "但出所依。依止根本識等者是。故下論云。此",
    "T43n1830_004:0377a02": "所緣．及別依。麁顯．極成故此不說。第七依．",
    "T43n1830_004:0377a03": "緣俱隱。根．境合釋。所以作論三種不同。非",
    "T43n1830_004:0377a04": "但說所緣而無依等　何故本識不出界",
    "T43n1830_004:0377a05": "繫　論主略故　或言異熟即是界繫。隨",
    "T43n1830_004:0377a06": "何界異熟。即彼界繫故　此亦應然。言染",
    "T43n1830_004:0377a07": "俱已即隨彼繫　此不為例。謂前六識起",
    "T43n1830_004:0377a08": "與本識非必同繫。除無漏識此與本識起",
    "T43n1830_004:0377a09": "必同界。恐類前六故今說之　又作法各",
    "T43n1830_004:0377a10": "別不應為難　後能變中即不解故。",
    "T43n1830_004:0377a11": "論。次初異熟至能變識相。述曰。下有二文。",
    "T43n1830_004:0377a12": "一以八段依釋十門。合釋體義及行相故。",
    "T43n1830_004:0377a13": "合釋染所．餘心所故。以義類同故合明也。",
    "T43n1830_004:0377a14": "或開為九。四染煩惱與餘心所別門說故。",
    "T43n1830_004:0377a15": "二以二教．六理證有此識。隨文可知　初",
    "T43n1830_004:0377a16": "段有二。一釋頌。二問答　異熟識先此識",
    "T43n1830_004:0377a17": "為後。故言次後。解頌初句次第二能變",
    "T43n1830_004:0377a18": "　應辨思量能變識相。即出頌中能變之言。釋",
    "T43n1830_004:0377a19": "能變名。如第二卷解。",
    "T43n1830_004:0377a20": "論。是識聖教至勝餘識故。述曰。即指此識",
    "T43n1830_004:0377a21": "故言是識　於聖教中別名末那。總名識",
    "T43n1830_004:0377a22": "故。末那是意。故楞伽云識有八種。識即通",
    "T43n1830_004:0377a23": "名　六十三云。雖諸識皆名心意識。隨義",
    "T43n1830_004:0377a24": "勝說第八名心。第七名意。餘識名識　攝",
    "T43n1830_004:0377a25": "論第一亦言意名無有義心體第三等。故末",
    "T43n1830_004:0377a26": "那名別目第七　又雖諸識皆名為意。為",
    "T43n1830_004:0377a27": "此標意。餘識不然。雖標總稱即別名也。",
    "T43n1830_004:0377a28": "是故論言是識聖教別名末那　何故諸識",
    "T43n1830_004:0377a29": "不別名意。恒審思量勝餘識故　六十三",
    "T43n1830_004:0377b01": "卷有心地云。若末那恒思量為性相續而轉。",
    "T43n1830_004:0377b02": "佛言出世末那云何建立。答名假施設。不必",
    "T43n1830_004:0377b03": "如義　此義意言。出世末那更不思量。任",
    "T43n1830_004:0377b04": "運知故。無麁慧故。無散慧故。不名末那。",
    "T43n1830_004:0377b05": "即唯有漏非在無漏。此一解也　又云遠離",
    "T43n1830_004:0377b06": "顛倒正思量故　此義意言。遠離顛倒思量",
    "T43n1830_004:0377b07": "有正思量故。即通無漏亦有此名。二解",
    "T43n1830_004:0377b08": "如是。",
    "T43n1830_004:0377b09": "論。此名何異第六意識。述曰。上釋頌文。下",
    "T43n1830_004:0377b10": "問答辨。於中有二。文顯可知　問曰如言",
    "T43n1830_004:0377b11": "八識此亦名識。末那名意。總別合論即名",
    "T43n1830_004:0377b12": "意識。又六十三云。識有二種。一者阿賴耶",
    "T43n1830_004:0377b13": "識。二者轉識。此復七種。所謂眼識。乃至意",
    "T43n1830_004:0377b14": "識。即是第七名為意識。此名何異第六意",
    "T43n1830_004:0377b15": "識。一則總別合名為理難。二以論文為例",
    "T43n1830_004:0377b16": "難。",
    "T43n1830_004:0377b17": "論。此持業釋至識異意故。述曰。意是自體。",
    "T43n1830_004:0377b18": "識即是意。於六釋中是持業釋。業謂業用。",
    "T43n1830_004:0377b19": "體能持用。即似舊言功能受稱。此六釋名",
    "T43n1830_004:0377b20": "皆二法相對辨差別釋。非一一法究理括",
    "T43n1830_004:0377b21": "盡。如阿賴耶名藏識。識體即藏亦是此釋。",
    "T43n1830_004:0377b22": "此與彼同。故指為喻。何為此釋。識鉢即意",
    "T43n1830_004:0377b23": "故。其第六識體雖是識。而非是意。非恒審",
    "T43n1830_004:0377b24": "故。彼依主釋。主謂第七。即似舊言從所依",
    "T43n1830_004:0377b25": "得名　如眼識等。眼是所依。而體是識。依",
    "T43n1830_004:0377b26": "眼之識故名眼識。何為此釋識異意故。能",
    "T43n1830_004:0377b27": "所依別。從依得名。",
    "T43n1830_004:0377b28": "問今者得名既各不同。何故不並名意識。",
    "T43n1830_004:0377b29": "而於第七但立意名。若名意識顯是持業",
    "T43n1830_004:0377c01": "得名。但名為意竟有何理。",
    "T43n1830_004:0377c02": "論。然諸聖教至但立意名。述曰。諸聖教中",
    "T43n1830_004:0377c03": "恐此第七濫彼第六。於此第七但立意名",
    "T43n1830_004:0377c04": "而不言識。第一義也。",
    "T43n1830_004:0377c05": "次第二釋。",
    "T43n1830_004:0377c06": "論。又標意名至劣餘識故。述曰。唯立意名",
    "T43n1830_004:0377c07": "為簡心．識。雖皆可說名心．意．識。據增勝",
    "T43n1830_004:0377c08": "義但七名意。積集心義．了別識義劣餘識",
    "T43n1830_004:0377c09": "故。簡後心．前識但立意名。恒審思故。",
    "T43n1830_004:0377c10": "次第三云。",
    "T43n1830_004:0377c11": "論。或欲顯此至故但名意。述曰。顯此第七",
    "T43n1830_004:0377c12": "與彼第六意識。為近所依故但名意　近",
    "T43n1830_004:0377c13": "所依者。以相順故。同計度故。六緣境時七",
    "T43n1830_004:0377c14": "與力故。所以七無漏六無漏。七有漏時六非",
    "T43n1830_004:0377c15": "無漏。非七緣境第六與力。故六有識七但",
    "T43n1830_004:0377c16": "名意。為簡第八亦與第六之力。故復言近。",
    "T43n1830_004:0377c17": "彼容可為遠所依故。五十一云。由有第",
    "T43n1830_004:0377c18": "八故有末那。末那為依意識得轉。故彼第",
    "T43n1830_004:0377c19": "八為遠所依此為近依　又有別釋。以相",
    "T43n1830_004:0377c20": "續思量故此但名意。第六緣境轉易．間斷",
    "T43n1830_004:0377c21": "故加識名　又欲顯此為六識中不共所",
    "T43n1830_004:0377c22": "依故但名意。無間緣意亦共依故　又由六",
    "T43n1830_004:0377c23": "種依七種生故名近依如眼識等。",
    "T43n1830_004:0377c24": "此即第一出能變體釋其名義。自下第二",
    "T43n1830_004:0377c25": "明其所依。",
    "T43n1830_004:0377c26": "論。依彼轉者顯此所依。述曰。此下有二。初",
    "T43n1830_004:0377c27": "略後廣　略中有二。初總解依彼轉言。後別",
    "T43n1830_004:0377c28": "解依彼轉三字。此即初也。",
    "T43n1830_004:0377c29": "論。彼謂即前至依藏識故。述曰。自下即別",
    "T43n1830_004:0378a01": "解。初解彼字。次解依字。後解轉字。此解彼",
    "T43n1830_004:0378a02": "字。顯此依彼第八識也。由有阿賴耶故得",
    "T43n1830_004:0378a03": "有末那故名聖說。",
    "T43n1830_004:0378a04": "次解依字。有其二說。",
    "T43n1830_004:0378a05": "論。有義此意至方得生故。述曰。是第一義。",
    "T43n1830_004:0378a06": "難陀．勝子皆作是說。此師意說。第七現識唯",
    "T43n1830_004:0378a07": "依第八種子識。不依彼現行。以第七恒無",
    "T43n1830_004:0378a08": "間。不假現識為俱有依。約依種子故名",
    "T43n1830_004:0378a09": "依彼。",
    "T43n1830_004:0378a10": "下護法等諸論師釋。",
    "T43n1830_004:0378a11": "論。有義此意至方得生故。述曰。此第七識",
    "T43n1830_004:0378a12": "以彼種子識．及現行果識俱為所依。此識隨",
    "T43n1830_004:0378a13": "在因果位中雖無間斷。於入見道等而有",
    "T43n1830_004:0378a14": "轉易。或善或染。必假現識為俱有依方得",
    "T43n1830_004:0378a15": "生故。若不爾者。體有轉易殊無勝力如何",
    "T43n1830_004:0378a16": "得生。賴相續識可得生故　問前師曰。",
    "T43n1830_004:0378a17": "今言依彼言依種子者。五十一云。由有",
    "T43n1830_004:0378a18": "本識有末那等文如何通　應言由有本",
    "T43n1830_004:0378a19": "識意識得轉。第六亦依本識種故　問後",
    "T43n1830_004:0378a20": "師曰。初地等轉易第六引生。第八於七有",
    "T43n1830_004:0378a21": "何勝力。如定中聞聲。意識不共耳識同取。",
    "T43n1830_004:0378a22": "當時唯有現行相續七．八二識。應亦得說",
    "T43n1830_004:0378a23": "為耳識依。雖無引力仍說依故　前師答",
    "T43n1830_004:0378a24": "曰。如對法第二眼識種子依眼根種。眼根種",
    "T43n1830_004:0378a25": "為所依眼識種為能依。要根種子導識種",
    "T43n1830_004:0378a26": "子生現根已。其識種子方得生識。不爾",
    "T43n1830_004:0378a27": "識種定無生義。而現行眼識。一自種依彼根",
    "T43n1830_004:0378a28": "種。二自現依彼根現。其第六識由第七種子",
    "T43n1830_004:0378a29": "導生。第七望六有力勝故說六依七。非第",
    "T43n1830_004:0378b01": "六識不依本識之種子故。今第七依言但",
    "T43n1830_004:0378b02": "依彼種。非彼現識。若說依現如何說依。",
    "T43n1830_004:0378b03": "不與七同緣。行相殊異故。但可說言緣彼",
    "T43n1830_004:0378b04": "現識。不可言依　若爾如何說六依七。所",
    "T43n1830_004:0378b05": "緣行相並不同故。非如眼等為眼識依所",
    "T43n1830_004:0378b06": "取等故　答曰兩人依別復兩處住。如王與",
    "T43n1830_004:0378b07": "臣等仍說相依。有為諸法勢分力故。此識亦",
    "T43n1830_004:0378b08": "爾。所作．行相雖復不同。而第七勢分為第",
    "T43n1830_004:0378b09": "六依。非第八現為第七依　問曰若爾如何",
    "T43n1830_004:0378b10": "知七於六有勢分非八現於七。故知說八",
    "T43n1830_004:0378b11": "為第七依　彼質答曰。如何為境復說為",
    "T43n1830_004:0378b12": "依。依．緣何異　答而復質曰。如第六緣七。",
    "T43n1830_004:0378b13": "如何為境。又復為依。理無過故。此亦應爾",
    "T43n1830_004:0378b14": "　後師答曰。前師有過。我理無失。且初地",
    "T43n1830_004:0378b15": "轉易。八於七識有何勝力者。若無第八現",
    "T43n1830_004:0378b16": "行。彼七必無故。意識不爾。故說非七依。即",
    "T43n1830_004:0378b17": "如定中聞聲。意識無時耳必不轉。彼必同",
    "T43n1830_004:0378b18": "取。今此七．八雖不同境。勢分牽故竟有何",
    "T43n1830_004:0378b19": "失。第七識必有現行所依。名轉識故。如前",
    "T43n1830_004:0378b20": "六識。或應有識為俱有依。六．七識中名轉",
    "T43n1830_004:0378b21": "識故。如第六意識　問曰如設無第七非",
    "T43n1830_004:0378b22": "五識生。七非五識依。何故無第八時。七不",
    "T43n1830_004:0378b23": "有第八為七依。八例七等亦爾　如下廣",
    "T43n1830_004:0378b24": "解。然賴耶根本說七依八。與力令生故。非",
    "T43n1830_004:0378b25": "如七無五識不有。七非本故。不與力故。",
    "T43n1830_004:0378b26": "又若無七五識必無。故今說七依八現．種。",
    "T43n1830_004:0378b27": "准此二師雖無評義。然後師勝。無過親故。",
    "T43n1830_004:0378b28": "前理難故。下自當知。",
    "T43n1830_004:0378b29": "次解轉義。",
    "T43n1830_004:0378c01": "論。轉謂流轉至取所緣故。述曰。流是相續",
    "T43n1830_004:0378c02": "義。轉是起義。謂依第八或種．或現相續起",
    "T43n1830_004:0378c03": "義。顯示此第七識恒依彼第八識起取所",
    "T43n1830_004:0378c04": "緣故。第七行相取所緣境相續不斷而生",
    "T43n1830_004:0378c05": "起義。",
    "T43n1830_004:0378c06": "此文上來已依常理略解所依竟　諸心．",
    "T43n1830_004:0378c07": "心所下廣解所依。以上第八識及下諸識中",
    "T43n1830_004:0378c08": "不辨所依義故。今因廣論。依下正文即傍",
    "T43n1830_004:0378c09": "乘義　於中有三。初總汎出極成所依有",
    "T43n1830_004:0378c10": "三。次別敘諸師於三依中各有異計。後結",
    "T43n1830_004:0378c11": "歸正義。",
    "T43n1830_004:0378c12": "論。諸心心所至總有三種。述曰。汎出所依",
    "T43n1830_004:0378c13": "中文勢有三。初總舉有所依法顯所依之",
    "T43n1830_004:0378c14": "數。次別列釋所依體。後總結前　皆有所依",
    "T43n1830_004:0378c15": "者。能有所依故名有所依。於大乘中何處",
    "T43n1830_004:0378c16": "經論名有所依。瑜伽五十五說心．心所法",
    "T43n1830_004:0378c17": "名有所依等。說無量名　然彼言所依。唯",
    "T43n1830_004:0378c18": "約俱有依說。以恒定依故。大小二乘俱極",
    "T43n1830_004:0378c19": "成故　此中所言。然彼所依總有三種者。恒",
    "T43n1830_004:0378c20": "不恒．定不定。合說為所依。所依．及依皆名",
    "T43n1830_004:0378c21": "所依。如下文云此假說故。如瑜伽論第一",
    "T43n1830_004:0378c22": "卷云。眼識俱有依謂眼。等無間依謂意。種子",
    "T43n1830_004:0378c23": "依謂阿賴耶識　此中三依約三緣作名。何",
    "T43n1830_004:0378c24": "以爾者。彼論以理為名。此論以緣為目。體．",
    "T43n1830_004:0378c25": "義無別。",
    "T43n1830_004:0378c26": "論。一因緣依至必不生故。述曰。自下別列",
    "T43n1830_004:0378c27": "釋所依體。約識而論唯種子識。今言汎說諸",
    "T43n1830_004:0378c28": "有為法皆託此依。據通依故。一切有為法",
    "T43n1830_004:0378c29": "無無因緣者故。此三得名皆持業釋。",
    "T43n1830_004:0379a01": "論。二增上緣依至必不轉故。述曰。謂內六",
    "T43n1830_004:0379a02": "處。即眼根等。八識俱有依皆不過內六處",
    "T43n1830_004:0379a03": "故。若對大乘即通六處。若對小部唯在五",
    "T43n1830_004:0379a04": "內。意處說是等無間故。",
    "T43n1830_004:0379a05": "論。三等無間緣依至必不起故。述曰。謂前",
    "T43n1830_004:0379a06": "滅意不取心所。總而言之。即通八識相望",
    "T43n1830_004:0379a07": "得作如下諍論　此開導依。若言開避。二",
    "T43n1830_004:0379a08": "義無別。開即避故。今言開者。離其處所即",
    "T43n1830_004:0379a09": "開彼路。復言導者引彼令生。引導招彼令",
    "T43n1830_004:0379a10": "生此處。故梵言羯爛多。此可言次第緣。",
    "T43n1830_004:0379a11": "如逆次第云阿奴羯爛多。阿奴是逆義。羯爛",
    "T43n1830_004:0379a12": "多云次第。須次第者。云鉢剌底羯爛多。鉢",
    "T43n1830_004:0379a13": "剌底是順義。此緣既云三摩難咀囉故。言",
    "T43n1830_004:0379a14": "等無間緣也　三是等義　摩是無義　難",
    "T43n1830_004:0379a15": "咀囉是間義故。若言種子依。即唯現行法有",
    "T43n1830_004:0379a16": "種。種望種子應無此依。今言因緣依者。",
    "T43n1830_004:0379a17": "令知寬遍故　若言俱有依。即種．果同時。",
    "T43n1830_004:0379a18": "應名俱有依。以緣簡別顯增上緣故非種",
    "T43n1830_004:0379a19": "子　若爾俱時心所應是此緣。彼非所依",
    "T43n1830_004:0379a20": "故。心王是所依。唯種相似故後簡之。如下",
    "T43n1830_004:0379a21": "當辨　若言無間依即前滅種子望後種",
    "T43n1830_004:0379a22": "子應是此依。簡異彼故言等無間緣依",
    "T43n1830_004:0379a23": "　若爾前念心所應是此依。是此緣故。不爾心",
    "T43n1830_004:0379a24": "所非是所依。言等無間復是所依故復雙簡",
    "T43n1830_004:0379a25": "也　種子所依辨體生故。言必不生　增上",
    "T43n1830_004:0379a26": "緣依隨須與力不障彼故。言必不轉　開",
    "T43n1830_004:0379a27": "導之依顯開彼路導彼生故。言必不起。三",
    "T43n1830_004:0379a28": "文有異。",
    "T43n1830_004:0379a29": "論。唯心心所至非所餘法。述曰。此言可解。",
    "T43n1830_004:0379b01": "即總結簡　今言唯心心所具三所依名有所",
    "T43n1830_004:0379b02": "依非所餘法者。諸色等法唯有因緣無餘",
    "T43n1830_004:0379b03": "二依。今假設如小乘無心定。是等無間緣",
    "T43n1830_004:0379b04": "果。有等無間依。及因緣依。無俱有增上緣",
    "T43n1830_004:0379b05": "依義。不具三故不名有所依。",
    "T43n1830_004:0379b06": "此前汎出三種所依通心心所。然其道理既",
    "T43n1830_004:0379b07": "未明顯。更須廣示第二廣諍。三依不同即",
    "T43n1830_004:0379b08": "為三段。",
    "T43n1830_004:0379b09": "論。初種子依至現果方生。述曰。此有二說。",
    "T43n1830_004:0379b10": "初說有二。一標宗。二引證。今即初也　因果",
    "T43n1830_004:0379b11": "異時。經部等義。世親菩薩為往昔時東天竺",
    "T43n1830_004:0379b12": "有僧。共數論師學徒論議。彼立二十五諦。",
    "T43n1830_004:0379b13": "說大地等常。今無念念生滅。廣敘彼宗。此",
    "T43n1830_004:0379b14": "僧難言。今必有滅。以後劫壞等有滅故。准",
    "T43n1830_004:0379b15": "前有滅。外道難言。後必不滅。今無滅故。如",
    "T43n1830_004:0379b16": "今時山等。彼僧于時竟不能答。王見信受",
    "T43n1830_004:0379b17": "僧佉外道。遂辱此僧令乘驢等。然彼外道",
    "T43n1830_004:0379b18": "為王重已造七十行頌論。王賜千金以顯",
    "T43n1830_004:0379b19": "揚之。故今金七十論即其由致也。世親乃造",
    "T43n1830_004:0379b20": "第一義諦論。亦名勝義七十論。以對彼論",
    "T43n1830_004:0379b21": "而破彼外道言。彼非能破。宗．因．喻過。我僧",
    "T43n1830_004:0379b22": "並無故。又汝所立因有隨一過。誰言今無滅",
    "T43n1830_004:0379b23": "故後亦無滅。我僧但言大地等法前必有轉",
    "T43n1830_004:0379b24": "變滅。後有滅故。如燈焰等。汝不解量乃非",
    "T43n1830_004:0379b25": "我僧。其時國王遂將世親此論。遍諸方域宣",
    "T43n1830_004:0379b26": "令流布。無人當者。遂起昔時王。及僧佉外",
    "T43n1830_004:0379b27": "道證義者等骸骨。或縛草為人。擬彼時眾",
    "T43n1830_004:0379b28": "而加撻之。此非世親之師。世親認取為師。",
    "T43n1830_004:0379b29": "又為親所教師。如意論師有大名譽。聰明博",
    "T43n1830_004:0379c01": "學。每共王等坐時。常舉一足恒下一足。下",
    "T43n1830_004:0379c02": "足意在敬王。舉足意在踐履小乘．外道",
    "T43n1830_004:0379c03": "論師頂上。時無人當者。王甚憚之。後王因",
    "T43n1830_004:0379c04": "夢令人占之。占者言王必獲奇獸。後得伏",
    "T43n1830_004:0379c05": "藏。王遂遊獵逢白野猪。特異恒獸。王以為",
    "T43n1830_004:0379c06": "夢應。尋之失跡。遂問諸人。有知跡者賜金",
    "T43n1830_004:0379c07": "千斤。有一貧人遂視猪跡。因賜千金。遂命",
    "T43n1830_004:0379c08": "史官書王寬惠。如意論師乃競此名。令人",
    "T43n1830_004:0379c09": "剔髮不欲令痛。婆羅門中有淨髮種遂為",
    "T43n1830_004:0379c10": "剃之。論師不覺入睡。睡覺問彼人言髮已",
    "T43n1830_004:0379c11": "淨也。彼人答言我已淨訖。論師以能淨髮",
    "T43n1830_004:0379c12": "遂賜千金。亦命吏官書其寬惠。論師德望",
    "T43n1830_004:0379c13": "既高。賜奉彌厚。故多財物。王復痼嫉方欲",
    "T43n1830_004:0379c14": "掠僧。乃問論師曰。我不信佛汝實無知。",
    "T43n1830_004:0379c15": "論師答言。請世論師共我論議。王命五天",
    "T43n1830_004:0379c16": "一百論師共論之曰。若彼皆負我遂深信。論",
    "T43n1830_004:0379c17": "師乃難殺九十九人。至第一百人因言集．",
    "T43n1830_004:0379c18": "苦合言苦．集。諸人共證將為犯聲。論師乃",
    "T43n1830_004:0379c19": "曰。麁淺之間聲勢似犯。據其細理亦無失",
    "T43n1830_004:0379c20": "也。言因感果可先言集。王遂恥論師。命",
    "T43n1830_004:0379c21": "其史官依此實事具委書之。論師意憤乃",
    "T43n1830_004:0379c22": "白責曰。此舌何為牛群中語。遂自嚙舌落因",
    "T43n1830_004:0379c23": "而致死。故勝義七十亦為救之。彼明因果",
    "T43n1830_004:0379c24": "前後相生。亦有將為經部之義。大乘雖復",
    "T43n1830_004:0379c25": "認之。時人謂未入大乘時作。故傳世親菩",
    "T43n1830_004:0379c26": "薩老年已來。則遣人講自聽此論身猶癈",
    "T43n1830_004:0379c27": "忘。",
    "T43n1830_004:0379c28": "今難陀．勝子等朋彼論勢遂復引證對法第",
    "T43n1830_004:0379c29": "三云。",
    "T43n1830_004:0380a01": "論。無種已生集論說故。述曰。謂無學最",
    "T43n1830_004:0380a02": "後蘊。此時種入過去。過去是無。當果不",
    "T43n1830_004:0380a03": "生。現種已滅唯有現行蘊在。名無種已生。",
    "T43n1830_004:0380a04": "此中文略。集論本但有無種已生之言。今釋",
    "T43n1830_004:0380a05": "家取以為證。瑜伽第五十六云。或有眼非",
    "T43n1830_004:0380a06": "眼界亦爾。此則引教。",
    "T43n1830_004:0380a07": "論。種與芽等不俱有故。述曰。此為理證。麁",
    "T43n1830_004:0380a08": "相因果為此例故　言果俱有者。此前後",
    "T43n1830_004:0380a09": "俱也　俱生俱滅者。二法俱有生有滅也。非",
    "T43n1830_004:0380a10": "謂因果同一時生一時滅。故瑜伽第五。然法",
    "T43n1830_004:0380a11": "與他性為因。及後自性為因。非即此念。長",
    "T43n1830_004:0380a12": "讀此文。兩法並非即此念故。",
    "T43n1830_004:0380a13": "自下第二。",
    "T43n1830_004:0380a14": "論。有義彼說至後種說故。述曰。此說有四。",
    "T43n1830_004:0380a15": "一破前。二立理。三會違。四結正。此即初",
    "T43n1830_004:0380a16": "也。護法等釋。彼集論中據不能生後種說",
    "T43n1830_004:0380a17": "故。謂此時緣闕。現在種子。不能更引生後",
    "T43n1830_004:0380a18": "念種。非謂此念現行無種。種在過去名為",
    "T43n1830_004:0380a19": "無種。對法無解。此略解教。瑜伽准知。",
    "T43n1830_004:0380a20": "論。種生芽等非勝義故。述曰。此下比量對",
    "T43n1830_004:0380a21": "前師說。義准應知。又出前師所有過失。世",
    "T43n1830_004:0380a22": "俗因果雖復似然。非勝義故。不可以勝",
    "T43n1830_004:0380a23": "義種．現為例。或彼非因緣此是因緣。我不",
    "T43n1830_004:0380a24": "說彼故非勝義。",
    "T43n1830_004:0380a25": "又汝所言種滅芽生。",
    "T43n1830_004:0380a26": "論。種滅芽生非極成故。述曰。又種與芽初",
    "T43n1830_004:0380a27": "時俱有。後漸增長相生。展轉可為異時。初",
    "T43n1830_004:0380a28": "生之時同念轉故。又如青蓮根生芽必俱故。",
    "T43n1830_004:0380a29": "又如影生等。又汝所說種滅芽生是因緣者。",
    "T43n1830_004:0380b01": "此非極成。我不許故。",
    "T43n1830_004:0380b02": "論。焰炷同時互為因故。述曰。如燈炷生",
    "T43n1830_004:0380b03": "焰既許同時。為彼不定。其義可知。",
    "T43n1830_004:0380b04": "論。然種自類至決定俱有。述曰。二立理有",
    "T43n1830_004:0380b05": "二。初標宗。後引證。實種自類相生不俱。若",
    "T43n1830_004:0380b06": "生現行決定俱有。",
    "T43n1830_004:0380b07": "所以得知。",
    "T43n1830_004:0380b08": "論。故喻伽說至是因緣義。述曰。三引證也。",
    "T43n1830_004:0380b09": "彼論第五說種子七義。現行望種名不相",
    "T43n1830_004:0380b10": "似。或能．不能緣。或礙．不礙等名為異類。種",
    "T43n1830_004:0380b11": "子自望名為同類。",
    "T43n1830_004:0380b12": "此大法師以六．七望本識。是異類故同念",
    "T43n1830_004:0380b13": "生。五根等名同類故異念生者。不然。",
    "T43n1830_004:0380b14": "論。自性言顯至互為因義。述曰。釋瑜伽文",
    "T43n1830_004:0380b15": "義如上說。",
    "T43n1830_004:0380b16": "論。攝大乘說至俱時而有。述曰。又攝論說。",
    "T43n1830_004:0380b17": "藏識染法互為因緣非異時故。即第二卷。",
    "T43n1830_004:0380b18": "論。又說種子至定非前後。述曰。攝論第二。",
    "T43n1830_004:0380b19": "六義中說。種子與果必俱時故定非前後。應",
    "T43n1830_004:0380b20": "生分別。至下斷惑轉依中敘。然異念生。",
    "T43n1830_004:0380b21": "如前第二卷破異時因果中說。同時無妨",
    "T43n1830_004:0380b22": "　問如勝義七十論異時因果如何會釋",
    "T43n1830_004:0380b23": "　答非但彼處。",
    "T43n1830_004:0380b24": "論。設有處說至隨轉理門。述曰。三會諸文",
    "T43n1830_004:0380b25": "也。隨經部師異時因果。非為正理。",
    "T43n1830_004:0380b26": "論。如是八識至種子所依。述曰。四結正。此",
    "T43n1830_004:0380b27": "通有漏無漏皆有。",
    "T43n1830_004:0380b28": "次第二依有四師解。",
    "T43n1830_004:0380b29": "論。次俱有依至必有彼故。述曰。此即難陀",
    "T43n1830_004:0380c01": "等義。於中有三。初解五依。次七．八依。後第",
    "T43n1830_004:0380c02": "六依。初文有二。先立宗。後引證。此立宗也",
    "T43n1830_004:0380c03": "　言次者。第二故　言有作是說。此不正",
    "T43n1830_004:0380c04": "故。此說眼等以第六識為俱有依。五現行",
    "T43n1830_004:0380c05": "時必有彼故。何以知者。如解深密經．第七",
    "T43n1830_004:0380c06": "十六說。眼識俱隨行。同時同境有分別意識",
    "T43n1830_004:0380c07": "轉等。又五十五云．有分別．無分別心。應言",
    "T43n1830_004:0380c08": "同緣現在境。何以故然。彼自答言。由三因",
    "T43n1830_004:0380c09": "故。一極明了。若不同緣意不明故。二於彼",
    "T43n1830_004:0380c10": "作意。本欲緣此故須同緣。若彼不於此同",
    "T43n1830_004:0380c11": "緣者。應非作意。三依資養。謂養五識導",
    "T43n1830_004:0380c12": "令生故。設雖定中聞外聲等。意不得緣。耳",
    "T43n1830_004:0380c13": "不聞聲。必有意識與彼同緣。以彼劣故。",
    "T43n1830_004:0380c14": "論。無別眼等至即種子故。述曰。此師意說。",
    "T43n1830_004:0380c15": "無別淨色大種所造為眼等根。根體即是識",
    "T43n1830_004:0380c16": "種子故。",
    "T43n1830_004:0380c17": "論。二十唯識至佛說彼為十。述曰。下引教",
    "T43n1830_004:0380c18": "證。世親所造二十唯識彼自釋言。世尊說此",
    "T43n1830_004:0380c19": "十二處教。應受有情無我教者。便能趣入",
    "T43n1830_004:0380c20": "數取趣無我。彼論護法為釋。頌雖二十長",
    "T43n1830_004:0380c21": "行亦世親自作。即舊真諦．菩提流支所翻唯",
    "T43n1830_004:0380c22": "識論是。彼乃有二十四頌。文言剩也。此頌即",
    "T43n1830_004:0380c23": "彼第十一頌。依今新本第八頌也　自種生",
    "T43n1830_004:0380c24": "者。此師意說。見分．相分俱名自種。下准此",
    "T43n1830_004:0380c25": "釋　自有三種。一因緣。自即見分種。二所緣",
    "T43n1830_004:0380c26": "緣。自即相分種。此二下文並有自義。三增上",
    "T43n1830_004:0380c27": "緣。自能感五識之業種也。下護法救業為",
    "T43n1830_004:0380c28": "根故　十者。十色處。古論頌云故佛說此",
    "T43n1830_004:0380c29": "二非也。",
    "T43n1830_004:0381a01": "論。彼頌意說至即五識種。述曰。為成十二",
    "T43n1830_004:0381a02": "處。為破外道有實我故。說五識種子名",
    "T43n1830_004:0381a03": "五色根。實無別根。即識種子名五根故。五",
    "T43n1830_004:0381a04": "識種子三釋。如前境不離識可許彼有。根",
    "T43n1830_004:0381a05": "離識故不別說有　五識相分。即色等塵。",
    "T43n1830_004:0381a06": "論。觀所緣論至無始互為因。述曰。觀所緣",
    "T43n1830_004:0381a07": "論陳那菩薩所造。破小乘等心外境有成所",
    "T43n1830_004:0381a08": "緣緣。彼有八頌。此第八頌。如下自解。釋頌",
    "T43n1830_004:0381a09": "功能亦如自種各有三種。一見分種。二相",
    "T43n1830_004:0381a10": "分種。三業種。准前解頌有三義配。",
    "T43n1830_004:0381a11": "論。彼頌意說至無別眼等。述曰。彼觀所緣",
    "T43n1830_004:0381a12": "頌中意說。第八識上有生眼等色識種子。",
    "T43n1830_004:0381a13": "不須分別見分．相分。但總說言。由現行識",
    "T43n1830_004:0381a14": "變似色塵等。故說此識名為色識。即此種",
    "T43n1830_004:0381a15": "子名眼等根。能生現識故。生色識故。名",
    "T43n1830_004:0381a16": "色功能言內色根。非體是色。故說現識名",
    "T43n1830_004:0381a17": "為色識　又見分識變似色故名為色識",
    "T43n1830_004:0381a18": "　或相分色不離識故名為色識　或相分名",
    "T43n1830_004:0381a19": "色。見分名識。此二同種故名色識種子",
    "T43n1830_004:0381a20": "　然前解者見．相別種。如彼論說。有二境色。",
    "T43n1830_004:0381a21": "一俱時見分識所變者。二前念識相為後識",
    "T43n1830_004:0381a22": "境。引本識中生似自果功能令起不違",
    "T43n1830_004:0381a23": "理故。即是前念相分所熏之種。生今現行之",
    "T43n1830_004:0381a24": "色識故。說前相是今識境。不用前識為今",
    "T43n1830_004:0381a25": "所緣。如親相分能生見分。有體影生名所",
    "T43n1830_004:0381a26": "緣者。前相亦然。有體為緣生今識相名為",
    "T43n1830_004:0381a27": "行相。故望今識亦為所緣。故頌中言功能",
    "T43n1830_004:0381a28": "與境色。境色即前色也。",
    "T43n1830_004:0381a29": "論。種與色識至遞為因故。述曰。釋頌下半。",
    "T43n1830_004:0381b01": "此說見分種名為五根。現行見分變似境",
    "T43n1830_004:0381b02": "色名為色識。與種互為因見分是能熏故",
    "T43n1830_004:0381b03": "　或相分現行亦是能熏。此種名眼等。與現",
    "T43n1830_004:0381b04": "行法互為因也。相色不離識名為色識。又",
    "T43n1830_004:0381b05": "此所言種與色識者。此亦無違。從前念說",
    "T43n1830_004:0381b06": "是今識境故名境色。此如頌說。據現在說",
    "T43n1830_004:0381b07": "名為色識。如長行說。故種與色識。常互為",
    "T43n1830_004:0381b08": "因等。即以現在更互為因。若說前念即是",
    "T43n1830_004:0381b09": "境色。即顯二念相似。種是一故。勘彼論說",
    "T43n1830_004:0381b10": "　若以此見分種與色識常互為因。境須",
    "T43n1830_004:0381b11": "根用故。境為緣有種子根。根須境用故。根",
    "T43n1830_004:0381b12": "為緣而變似境。名互為因。因者因由。非因",
    "T43n1830_004:0381b13": "緣義。色識是能熏。根種是所熏。互為能生",
    "T43n1830_004:0381b14": "遞為因故　此師意說。識種名根。識相名",
    "T43n1830_004:0381b15": "色。境無別實有。如第一卷已略敘計。以意",
    "T43n1830_004:0381b16": "識為前五俱有依。如解深密等經說故。",
    "T43n1830_004:0381b17": "無五色根。如二十唯識等。",
    "T43n1830_004:0381b18": "論。第七八識至自力勝故。述曰。七．八二識",
    "T43n1830_004:0381b19": "無此俱依。恒相續自力起。不假俱有根。故",
    "T43n1830_004:0381b20": "諸論說言由有阿賴耶故有未那者。此由",
    "T43n1830_004:0381b21": "根本。非為俱有依。",
    "T43n1830_004:0381b22": "論。第六意識至而得起故。述曰。第六別有",
    "T43n1830_004:0381b23": "此俱有依。即第七識。何以爾者。自體間斷要",
    "T43n1830_004:0381b24": "託末那方得起故　問何故不託第八為",
    "T43n1830_004:0381b25": "依　彼不相順。第七有時相順與勢故　問",
    "T43n1830_004:0381b26": "何不依五識　五識無時此亦有故。不假",
    "T43n1830_004:0381b27": "方生故。",
    "T43n1830_004:0381b28": "論。有義彼說至應成雜亂。述曰。下文有二。",
    "T43n1830_004:0381b29": "初破前說。後申正義　初中有三。一總非。",
    "T43n1830_004:0381c01": "二別非。三結非　理教相違。是總非也　別",
    "T43n1830_004:0381c02": "非有三。一非五。二非六。三非七。初中又",
    "T43n1830_004:0381c03": "二。初非。後會。若教若理二皆違故。即安惠等",
    "T43n1830_004:0381c04": "諸師所說。雖實無色似色等現。就此為",
    "T43n1830_004:0381c05": "難。下皆准知　初非五中有二。初申十",
    "T43n1830_004:0381c06": "難。後總結非　初十難中。第一諸界雜亂難。",
    "T43n1830_004:0381c07": "瑜伽五十一。云惡叉聚喻十八界種　又",
    "T43n1830_004:0381c08": "五十六云。云何種種界。謂十八界展轉異相",
    "T43n1830_004:0381c09": "性。云何非一界等。乃至廣說　攝事分中言",
    "T43n1830_004:0381c10": "十八界種子各別　對法第一說種隨現即",
    "T43n1830_004:0381c11": "彼界攝。故種成雜亂失。又色種非識種。故",
    "T43n1830_004:0381c12": "成雜亂。",
    "T43n1830_004:0381c13": "論。然十八界至處處說故。述曰。如前已說",
    "T43n1830_004:0381c14": "自下第二二種俱非難。",
    "T43n1830_004:0381c15": "論。又五識種至名眼等根。述曰。此定問也。",
    "T43n1830_004:0381c16": "論。若見分種至應外處攝。述曰。若即見種",
    "T43n1830_004:0381c17": "五根應識蘊攝。若相分種五根應外處攝。",
    "T43n1830_004:0381c18": "五根非識蘊攝。即五十七二十二根中．及五",
    "T43n1830_004:0381c19": "十四云。色蘊攝十界處全故等　相分種者",
    "T43n1830_004:0381c20": "應外處攝。如五十五等解心．心所所依中。",
    "T43n1830_004:0381c21": "五根內處攝故　此即設許識．色異種而為",
    "T43n1830_004:0381c22": "此難。故不同前一種子難。又五十六界四句",
    "T43n1830_004:0381c23": "中云。如眼非界等。如是一切內界亦爾等。",
    "T43n1830_004:0381c24": "論。便違聖教王內處所攝。述曰。如前已",
    "T43n1830_004:0381c25": "說。",
    "T43n1830_004:0381c26": "自下第三四緣相違難。",
    "T43n1830_004:0381c27": "論。又若五根至增上緣攝。述曰。不應說為",
    "T43n1830_004:0381c28": "增上緣者。以識種子望於現識是因緣性。",
    "T43n1830_004:0381c29": "種子既即根。根望於識即非增上緣故。如",
    "T43n1830_004:0382a01": "瑜伽第三．第五十四．對法第五等說。",
    "T43n1830_004:0382a02": "自下第四根．識繫異難。",
    "T43n1830_004:0382a03": "論。又鼻舌根至聖教相違。述曰。對法第四",
    "T43n1830_004:0382a04": "云。謂四界．二處全．及餘一分是欲界繫。四界",
    "T43n1830_004:0382a05": "者謂香．味．鼻．舌識。色界繫中除前四界餘",
    "T43n1830_004:0382a06": "一分色界繫。五十六云。四唯欲界繫。十一唯",
    "T43n1830_004:0382a07": "欲．色二界繫。故知鼻．舌根色界亦有。若識種",
    "T43n1830_004:0382a08": "即根。根應唯欲界繫　或應二識通色界",
    "T43n1830_004:0382a09": "繫。識種即根。彼有根故。明有現識。翻返二",
    "T43n1830_004:0382a10": "許。俱與教違。",
    "T43n1830_004:0382a11": "論。眼耳身根至為難亦然。述曰。以眼．耳．",
    "T43n1830_004:0382a12": "身根即三識種子。三識通二地。三根通五",
    "T43n1830_004:0382a13": "地。相望為難亦如前二。五十六云。幾唯欲",
    "T43n1830_004:0382a14": "界。幾唯欲繫．色界繫等文是。又五十六次下",
    "T43n1830_004:0382a15": "文。有上地無尋伺起眼識等難是。",
    "T43n1830_004:0382a16": "自下第五根通三性難。",
    "T43n1830_004:0382a17": "論。又五識種至非唯無記。述曰。因種隨現",
    "T43n1830_004:0382a18": "既通善．惡眼等亦應非唯無記。種若唯無",
    "T43n1830_004:0382a19": "記。即五識體應不能感果　五根無記者。",
    "T43n1830_004:0382a20": "對法第四等云。八界八處全．餘一分是無記。",
    "T43n1830_004:0382a21": "八界處者。謂五色根．香．味．觸界處。餘通善．",
    "T43n1830_004:0382a22": "惡故言一分。種隨現攝故通善．惡。此是共",
    "T43n1830_004:0382a23": "許。",
    "T43n1830_004:0382a24": "自下第六根無執受難。",
    "T43n1830_004:0382a25": "論。又五識種至非有執受。述曰。執為自體",
    "T43n1830_004:0382a26": "能生覺受名為執受。種子即非。不爾便違",
    "T43n1830_004:0382a27": "種名執受。五識種是無執受。五根應非有",
    "T43n1830_004:0382a28": "執受攝。根即種故。瑜伽論五十六說幾執",
    "T43n1830_004:0382a29": "受．非執受。答五是執受。五種一分非執受。故",
    "T43n1830_004:0382b01": "與此相違。",
    "T43n1830_004:0382b02": "自下第七五．七不齊難。",
    "T43n1830_004:0382b03": "論。又五色根至為用法故。述曰。若五根五",
    "T43n1830_004:0382b04": "識種。第六根應意識種。攝論第一以五色",
    "T43n1830_004:0382b05": "根為同法故。第六有別根。五識亦應有",
    "T43n1830_004:0382b06": "根。五識既以種子為根。意識應爾。何須",
    "T43n1830_004:0382b07": "別立。若立六識有現根者。五為同法例亦",
    "T43n1830_004:0382b08": "應然。",
    "T43n1830_004:0382b09": "自下第八三依闕一難。",
    "T43n1830_004:0382b10": "論。又瑜伽說至依但應二。述曰。如瑜伽第",
    "T43n1830_004:0382b11": "一等說六識皆有三依。謂因緣依等。汝之五",
    "T43n1830_004:0382b12": "識依但應二。以種子為但有根故。與因緣",
    "T43n1830_004:0382b13": "根無別體故但應二。",
    "T43n1830_004:0382b14": "第九諸根唯種子難。",
    "T43n1830_004:0382b15": "論。又諸聖教至聖教相違。述曰。如對法第",
    "T43n1830_004:0382b16": "一等說。眼界者謂曾．現見及此種子積集異",
    "T43n1830_004:0382b17": "熟等。若五色根即是種子。何容更言及此種",
    "T43n1830_004:0382b18": "子。乃至識界亦言現種。若謂五根唯種子者。",
    "T43n1830_004:0382b19": "則違如是一切聖教。諸識亦應唯種子妨。",
    "T43n1830_004:0382b20": "此等皆有無量教文。不能煩引。皆為比量。",
    "T43n1830_004:0382b21": "不能具作之。一一皆應出其理教。",
    "T43n1830_004:0382b22": "此中引教粗略而已。自下第十假為他救難。",
    "T43n1830_004:0382b23": "於中有十。初敘救。",
    "T43n1830_004:0382b24": "論。有避前來至善須瑜伽。述曰。上難本宗。",
    "T43n1830_004:0382b25": "下難救義。此申難也。護法假朋二十唯識",
    "T43n1830_004:0382b26": "等文為本。避前來過設轉救之眼等五根",
    "T43n1830_004:0382b27": "非識種子。感識業種即是五根。故一無諸",
    "T43n1830_004:0382b28": "種雜。二無識蘊雜。三非外處雜。四無因緣",
    "T43n1830_004:0382b29": "雜。五無闕三依失。六無根唯種失。隨下諸",
    "T43n1830_004:0382c01": "解一一疎條無雜過色　妙符二頌。銷釋",
    "T43n1830_004:0382c02": "可知　善須瑜伽。無前說過。",
    "T43n1830_004:0382c03": "論。彼有虛言至非無記故。述曰。下安惠破。",
    "T43n1830_004:0382c04": "十難第一。此說不然業通善．惡性。根唯無",
    "T43n1830_004:0382c05": "記失。",
    "T43n1830_004:0382c06": "論。又彼應非至唯內處故。述曰。第二依身",
    "T43n1830_004:0382c07": "業色可有執受。聲．意二業無執受失　第三",
    "T43n1830_004:0382c08": "由業通身．語．意三故。根通色．行二蘊失",
    "T43n1830_004:0382c09": "　第四業通色．聲．法。意業法處攝故。根非",
    "T43n1830_004:0382c10": "唯內處失。",
    "T43n1830_004:0382c11": "論。鼻舌唯應至五地繫故。述曰。第五鼻．舌",
    "T43n1830_004:0382c12": "唯欲失。三根非五地失。鼻．舌識業唯欲界",
    "T43n1830_004:0382c13": "繫。眼．耳．身識業唯通二地故。此二．三識返",
    "T43n1830_004:0382c14": "難亦然。略而不述。",
    "T43n1830_004:0382c15": "論。感意識業至非色根故。述曰。七以五根",
    "T43n1830_004:0382c16": "為同法故。應同五識體即業種。第六意業",
    "T43n1830_004:0382c17": "即末那失　第七眼等無現失　第八業是",
    "T43n1830_004:0382c18": "色．聲．思。眼等應非色根失。體是色．聲．意",
    "T43n1830_004:0382c19": "所攝故。",
    "T43n1830_004:0382c20": "論。又若正識至非為善救。述曰。第九五識",
    "T43n1830_004:0382c21": "唯無記恒業所感失。彼復若言根雖是業種。",
    "T43n1830_004:0382c22": "此業未熟是故五識非唯無記者。第十善等",
    "T43n1830_004:0382c23": "五識既非業感。應無眼等為俱有依。如色．",
    "T43n1830_004:0382c24": "聲等。",
    "T43n1830_004:0382c25": "此上別破等二師訖然護法論師假為此",
    "T43n1830_004:0382c26": "救。非用彼義。故下正義護法所說　即今西",
    "T43n1830_004:0382c27": "方正法藏等解此文云。護法菩薩業招眼等",
    "T43n1830_004:0382c28": "五色根勝。根從緣稱說彼為業。實有別",
    "T43n1830_004:0382c29": "根　下總破上二種計非。",
    "T43n1830_004:0383a01": "論。又諸聖教至撥無色根。述曰。聖說本識",
    "T43n1830_004:0383a02": "變似根等。汝撥為無便違聖教。謂解深密",
    "T43n1830_004:0383a03": "經．楞迦．中邊頌。識生變似義等。及七十六．",
    "T43n1830_004:0383a04": "并五十一．顯揚十七等。說識變根等。",
    "T43n1830_004:0383a05": "論。許眼等識至深違教理。述曰。何故許色",
    "T43n1830_004:0383a06": "眼識所變。不許五根為本識變。即迷本識",
    "T43n1830_004:0383a07": "及迷論文。謬執種子為五色根。以上破他。",
    "T43n1830_004:0383a08": "論。然伽他說至即識業種。述曰。二會前",
    "T43n1830_004:0383a09": "文雙解二頌。彼頌意為破經部等執識外",
    "T43n1830_004:0383a10": "有實色根故。於本識所變似眼根等。此根",
    "T43n1830_004:0383a11": "有發五識用故。二十唯識假名種子。觀所",
    "T43n1830_004:0383a12": "緣論假名功能。以經部師許有種子故。然",
    "T43n1830_004:0383a13": "此根相非現量得。但可比知。以有發生五",
    "T43n1830_004:0383a14": "識用故比知有根。以果比因故。若不爾",
    "T43n1830_004:0383a15": "者。如生欲界成就眼識。闕眼根故不能",
    "T43n1830_004:0383a16": "見物。若無別根既成眼識。何不見物。非",
    "T43n1830_004:0383a17": "謂五色根即是識種．及與業種。本．轉二計",
    "T43n1830_004:0383a18": "雙牒言故云識業種。",
    "T43n1830_004:0383a19": "論。又緣五境至五識俱故。述曰。二非六識",
    "T43n1830_004:0383a20": "也。今汝以意為五識依。明了意識應以五",
    "T43n1830_004:0383a21": "識為俱有依。必與五識同緣境故。",
    "T43n1830_004:0383a22": "論。若彼不依至勢力等故。述曰。不然。即",
    "T43n1830_004:0383a23": "有不明了失。與五相望可為例故。如瑜",
    "T43n1830_004:0383a24": "伽論五十五說。有分別心．無分別心同緣現",
    "T43n1830_004:0383a25": "在境。由三因故。一極明了等。若彼意識不",
    "T43n1830_004:0383a26": "依五識。亦應不與五識為依。五．六相望",
    "T43n1830_004:0383a27": "勢力等故。五識賴意引而方生。意識由五",
    "T43n1830_004:0383a28": "同而明了故。",
    "T43n1830_004:0383a29": "論。又第七識至有俱有依。述曰。三非七也。",
    "T43n1830_004:0383b01": "於中有二。初立理。後引證。此立理也。雖",
    "T43n1830_004:0383b02": "許不斷亦有俱依。有轉易故。如六轉識",
    "T43n1830_004:0383b03": "　不爾應非轉識所攝。無俱依故。如第",
    "T43n1830_004:0383b04": "八識。",
    "T43n1830_004:0383b05": "論。不爾彼應至轉識有七。述曰。彼若不許",
    "T43n1830_004:0383b06": "第七有依。亦應非是轉識所攝。則違聖教。",
    "T43n1830_004:0383b07": "六十三云轉識有七。彼言識有二。一藏識。",
    "T43n1830_004:0383b08": "二轉識。謂眼識．乃至意識　顯揚十七．八．",
    "T43n1830_004:0383b09": "九亦然。",
    "T43n1830_004:0383b10": "論。故應許彼至第八識攝。述曰。其文可解。",
    "T43n1830_004:0383b11": "自下引證。",
    "T43n1830_004:0383b12": "論。如瑜伽論至意識得轉。述曰。以何為",
    "T43n1830_004:0383b13": "量。謂瑜伽說。有藏識故有末那等。五十一",
    "T43n1830_004:0383b14": "說。顯揚十七皆亦同之。",
    "T43n1830_004:0383b15": "論。彼論意言至非由彼種。述曰。正取現行。",
    "T43n1830_004:0383b16": "論。不爾應說至理教相違。述曰。前師若言",
    "T43n1830_004:0383b17": "此說種依非現依者。應說有藏識故得",
    "T43n1830_004:0383b18": "有第六。何故展轉相望而有。前師若言以",
    "T43n1830_004:0383b19": "第六種生現識時。必隨遂第七種子方生",
    "T43n1830_004:0383b20": "故以為依。得展轉說者。不爾五根．五識為",
    "T43n1830_004:0383b21": "例應然。亦有別根故。此如對法第二卷說",
    "T43n1830_004:0383b22": "眼識依眼中。屬眼之識處說。第三結云。由",
    "T43n1830_004:0383b23": "此彼非是。",
    "T43n1830_004:0383b24": "論。是故應言至同時意識。述曰。二總結正。",
    "T43n1830_004:0383b25": "其前五識各定有二依。謂五色根。增上緣攝。",
    "T43n1830_004:0383b26": "非如種子。及用第六。同時意依。瑜伽第三．",
    "T43n1830_004:0383b27": "七十六．五十五云必俱故。七．八疎故。非",
    "T43n1830_004:0383b28": "與此力。故不名依。",
    "T43n1830_004:0383b29": "論。第六轉識至為俱有依。述曰。意識與",
    "T43n1830_004:0383c01": "七同緣．不緣皆定依故。若與五同緣。亦依",
    "T43n1830_004:0383c02": "五識。如前教證。",
    "T43n1830_004:0383c03": "論。第七轉識至謂第八識。述曰。以七有轉",
    "T43n1830_004:0383c04": "易。如六有俱有依。",
    "T43n1830_004:0383c05": "論。唯第八識至無俱有依。述曰。以於因",
    "T43n1830_004:0383c06": "中不轉易故。不假俱依不違聖教。",
    "T43n1830_004:0383c07": "就廣第二俱有依中。上來二師別說為理引",
    "T43n1830_004:0383c08": "教如前　自下第三淨月等師復非前義。",
    "T43n1830_004:0383c09": "論。有義此說猶未盡理。述曰。於中有三。",
    "T43n1830_004:0383c10": "初立理。次結正。後指前　立理有三　此",
    "T43n1830_004:0383c11": "說者。指次前　言猶未者。明理未足。即",
    "T43n1830_004:0383c12": "是可止之辭。於次前說有所述可。有所闕",
    "T43n1830_004:0383c13": "少差別之義。其述可者下自指之。餘如前",
    "T43n1830_004:0383c14": "說更不別敘。所差別者今正敘之。",
    "T43n1830_004:0383c15": "論。第八類餘至有俱有依。述曰。總例餘識",
    "T43n1830_004:0383c16": "令八有根　量云。第八之識。有但有根。",
    "T43n1830_004:0383c17": "與餘七識同識性故。如餘七識　此即對",
    "T43n1830_004:0383c18": "前。次前師故得為因也　若對初師即第",
    "T43n1830_004:0383c19": "七識為不定過。以彼不許有此依故。",
    "T43n1830_004:0383c20": "前師問曰。前七別依已如前辨。前第八所依",
    "T43n1830_004:0383c21": "謂以何法。",
    "T43n1830_004:0383c22": "論。第七．八識至斯有何失。述曰。謂此二識",
    "T43n1830_004:0383c23": "恒俱轉故令互相依　量云。其第八識。應",
    "T43n1830_004:0383c24": "依於他恒轉之識。以恒起故。如第七識",
    "T43n1830_004:0383c25": "　若不言他即自依不定過。不能自依故。若",
    "T43n1830_004:0383c26": "不言恒轉云第七識。即無同喻過。第七不",
    "T43n1830_004:0383c27": "依第七識故　若言識性為因。令依第",
    "T43n1830_004:0383c28": "七。即第七前五為不定失　又此恒轉言便",
    "T43n1830_004:0383c29": "無用　今但言依他恒轉識。明令依第七。",
    "T43n1830_004:0384a01": "以七恒轉餘皆間斷故。即此總出依第七",
    "T43n1830_004:0384a02": "也。",
    "T43n1830_004:0384a03": "自下第二以種子識例現行識令有所依。",
    "T43n1830_004:0384a04": "論。許現起識至許依現識。述曰。謂共許現",
    "T43n1830_004:0384a05": "行識以種為依。故今令種應依現識。若謂",
    "T43n1830_004:0384a06": "論文應言現行以種子為因緣依者。即",
    "T43n1830_004:0384a07": "此中種依現行識無同喻過。俱有依故",
    "T43n1830_004:0384a08": "　問曰種望現。現望種。皆是因緣如前已解。",
    "T43n1830_004:0384a09": "何故今言亦應為依等　今助解云。雖許",
    "T43n1830_004:0384a10": "種望於現。現望種。為因緣依。然不名種子",
    "T43n1830_004:0384a11": "依現非種子故。既現行與種子非種子依。",
    "T43n1830_004:0384a12": "故今此師令成俱有依義。又現行望種雖",
    "T43n1830_004:0384a13": "是因緣。然異熟現行不能熏成種。於種無",
    "T43n1830_004:0384a14": "力非因緣依。故此不言餘心現行望自種",
    "T43n1830_004:0384a15": "子。但言異熟現行望之。餘皆能熏故　又諸",
    "T43n1830_004:0384a16": "識現行異熟心皆有俱有依。已如前解。而",
    "T43n1830_004:0384a17": "種望彼現非因緣亦同於此。今略不述。今",
    "T43n1830_004:0384a18": "不說依於種無力故。但今說彼第八識故。",
    "T43n1830_004:0384a19": "唯第八種望現是依。",
    "T43n1830_004:0384a20": "現行有二。一是異熟識。二是能熏識。此種",
    "T43n1830_004:0384a21": "望彼彼皆是依不。",
    "T43n1830_004:0384a22": "論。能熏異熟為生長住依。述曰。皆是依義。",
    "T43n1830_004:0384a23": "謂彼能熏六．七現行。是新所熏種子生依。是",
    "T43n1830_004:0384a24": "本有種子長依。前彼本無故。後此令增故。",
    "T43n1830_004:0384a25": "以能熏現行為生長依。以異熟識為住依。",
    "T43n1830_004:0384a26": "第八現行雖不生種。種依彼住故。以異熟",
    "T43n1830_004:0384a27": "識現行為住依。",
    "T43n1830_004:0384a28": "問若言初生及增長。唯可說能熏。若言相",
    "T43n1830_004:0384a29": "續住。唯可說異熟。何須雙說。",
    "T43n1830_004:0384b01": "論。識種離彼不生長住故。述曰。以是義故",
    "T43n1830_004:0384b02": "二皆是依。始末為論故。此令異熟種以現",
    "T43n1830_004:0384b03": "行為依。以種子因緣依與現行俱有依為",
    "T43n1830_004:0384b04": "例。此並新舊合用之義。",
    "T43n1830_004:0384b05": "自下第三令第八識亦依色根。",
    "T43n1830_004:0384b06": "論。又異熟識至依色根轉。述曰。此初總出",
    "T43n1830_004:0384b07": "令依色根。後引經論。文易可知。",
    "T43n1830_004:0384b08": "第二引經。",
    "T43n1830_004:0384b09": "論。如勢經說至恒相續轉。述曰。楞伽經文。",
    "T43n1830_004:0384b10": "勘彼文同　遍依根者。異五識故。隨所有",
    "T43n1830_004:0384b11": "根皆能依故。餘文可解。",
    "T43n1830_004:0384b12": "論。瑜伽亦說至有色根身。述曰。瑜伽八證",
    "T43n1830_004:0384b13": "中。五十一。顯揚．對法等皆同此。眼等六識",
    "T43n1830_004:0384b14": "各別依故。不能執受有色諸根。謂八證中",
    "T43n1830_004:0384b15": "第一執受五因中第四因。量如前卷已解",
    "T43n1830_004:0384b16": "說。以六識為各別依故。不能執受五種",
    "T43n1830_004:0384b17": "色根。明第八識遍依諸根故能執受。",
    "T43n1830_004:0384b18": "論。若異熟識至非能執受。述曰。量斥前師。",
    "T43n1830_004:0384b19": "若第八識不遍依諸根。而能執受者。六識應",
    "T43n1830_004:0384b20": "然。並非遍依故。全分不依能執受者。第六",
    "T43n1830_004:0384b21": "應然。亦全不依五色根故　量云。汝異熟",
    "T43n1830_004:0384b22": "識。非能執受。不遍依止有色根故。如前六",
    "T43n1830_004:0384b23": "識　以無過量令非執受故　或前六識",
    "T43n1830_004:0384b24": "亦能執受有色根身。以性是識不遍依止",
    "T43n1830_004:0384b25": "有色根故。如汝所許第八識性　若但第六",
    "T43n1830_004:0384b26": "為量。因云無有少分依色根故。如汝許",
    "T43n1830_004:0384b27": "第八。此為大失。故依色根。",
    "T43n1830_004:0384b28": "論。或所立因有不定失。述曰。謂彼論以各",
    "T43n1830_004:0384b29": "別依故。六種轉識非能執受。五識不成。然",
    "T43n1830_004:0384c01": "第六識不別依色根。何得以此因為比量。",
    "T43n1830_004:0384c02": "如前十證第四有證。彼論雖言各別依故",
    "T43n1830_004:0384c03": "不能執受。即是顯彼非遍依故不能執",
    "T43n1830_004:0384c04": "受。若不爾者各別依故。即無同喻　應云。",
    "T43n1830_004:0384c05": "六種轉識。非能執受。非遍依故。如電光等",
    "T43n1830_004:0384c06": "　今取言非遍依因故與此為不定。為",
    "T43n1830_004:0384c07": "如電等非遍依故。眼等六識不能執受有",
    "T43n1830_004:0384c08": "色根身。為如所許第八識性非遍依故。我",
    "T43n1830_004:0384c09": "此六識而能遍執有色根身。因既無不定。故",
    "T43n1830_004:0384c10": "知第八亦依色根。",
    "T43n1830_004:0384c11": "第二總結歸申正義。",
    "T43n1830_004:0384c12": "論。是故藏識至亦依色根。述曰。第八現起",
    "T43n1830_004:0384c13": "定恒依一依。常與一識俱轉故。即第七識。",
    "T43n1830_004:0384c14": "此通三界。在有色界亦依色根。即現行識。",
    "T43n1830_004:0384c15": "此不定故。有此二俱有依。",
    "T43n1830_004:0384c16": "論。若識種子至亦依能熏。述曰。第八現行",
    "T43n1830_004:0384c17": "是住依故。又隨新熏．本有種子。初熏習位或",
    "T43n1830_004:0384c18": "生或長。亦依能熏。則有二依後不定故。此",
    "T43n1830_004:0384c19": "顯第八現．種所依與前有別。",
    "T43n1830_004:0384c20": "論。餘如前說。述曰。第三指前。義無別故。",
    "T43n1830_004:0384c21": "餘指如前。",
    "T43n1830_004:0384c22": "自下第四護法菩薩解　於中有三。一總斥",
    "T43n1830_004:0384c23": "前師。二申義指。三總結正。",
    "T43n1830_004:0384c24": "論。有義前說至與依別故。述曰。此總非前。",
    "T43n1830_004:0384c25": "而本未了何謂依義。從下而徵。解亦應爾。",
    "T43n1830_004:0384c26": "論。依謂一切至而得生住。述曰。下申正義",
    "T43n1830_004:0384c27": "指　文復有二。初解依．所依別。後解具依",
    "T43n1830_004:0384c28": "多少　初中又有二。先解二別。後解違",
    "T43n1830_004:0384c29": "文。此出依體。即攝有為　何者依義　以",
    "T43n1830_004:0385a01": "有為法杖因託緣而得生．住。不問因緣．及",
    "T43n1830_004:0385a02": "餘三緣。望此有力皆是依故。諸法新起名為",
    "T43n1830_004:0385a03": "得生。本來無故。如新熏種等　若法本有",
    "T43n1830_004:0385a04": "名而得住。非新生故。如本有種等　新",
    "T43n1830_004:0385a05": "熏因者即現行法　緣者即本識等餘之三緣",
    "T43n1830_004:0385a06": "　本有因者前自類法　緣者即現行有漏法",
    "T43n1830_004:0385a07": "等。",
    "T43n1830_004:0385a08": "論。諸所杖託至互相依等。述曰。其喻可知。",
    "T43n1830_004:0385a09": "此即所依亦名為依。依義通故。諸無為法與",
    "T43n1830_004:0385a10": "有為法能為緣故。亦是有為諸法之依。可",
    "T43n1830_004:0385a11": "託彼生故。諸有為法非無為依。不託此",
    "T43n1830_004:0385a12": "等而生．住故。",
    "T43n1830_004:0385a13": "論。若法決定至即內六處。述曰。此解所",
    "T43n1830_004:0385a14": "依．及所依義　所以者何　具此四義乃",
    "T43n1830_004:0385a15": "名所依　一決定義。有法若依此生。無時",
    "T43n1830_004:0385a16": "不依此生。故言決定。簡第六識以五識",
    "T43n1830_004:0385a17": "為依。彼不定故。第六生時五不定有。不以",
    "T43n1830_004:0385a18": "五為依　及簡第八以五根為依。設無五",
    "T43n1830_004:0385a19": "根亦得生故　又簡七．八以五．六為依。",
    "T43n1830_004:0385a20": "七．八恒轉。五．六間斷故　即一切種子望能",
    "T43n1830_004:0385a21": "熏現行彼非所依。後無現行自相續故非",
    "T43n1830_004:0385a22": "決定義。并別境善．染等非但闕自在亦闕",
    "T43n1830_004:0385a23": "決定。唯除遍行．及色行蘊少分　若爾四大",
    "T43n1830_004:0385a24": "種．及五根扶塵．四大。應與五識而為所依。",
    "T43n1830_004:0385a25": "命根．種子．及無為等。應與諸法亦為所依。",
    "T43n1830_004:0385a26": "並決定故　不爾。即五蘊中除識蘊少分相",
    "T43n1830_004:0385a27": "望　二有境義。雖是決定體須有境。即簡",
    "T43n1830_004:0385a28": "四大．五有色塵．及諸種子．與現行法．一切",
    "T43n1830_004:0385a29": "無為為所依義。並非有境故。及不相應體",
    "T43n1830_004:0385b01": "雖是假如命根等亦是決定。是非有境故",
    "T43n1830_004:0385b02": "此簡之。即色蘊中唯除五根。所餘色蘊．及",
    "T43n1830_004:0385b03": "不相應行蘊．五蘊種子。故前所難彼非所",
    "T43n1830_004:0385b04": "依　若爾遍行五應是識所依。亦是決定。",
    "T43n1830_004:0385b05": "有境法故　不爾三為主故。雖體決定．亦",
    "T43n1830_004:0385b06": "是有境。謂要是主有自在力令餘法生。即",
    "T43n1830_004:0385b07": "簡遍行．及餘心所為餘所依　四令心．心",
    "T43n1830_004:0385b08": "所取自所緣。即顯種子不以本識而為所",
    "T43n1830_004:0385b09": "依。種子不能取所緣故。此簡受．想蘊全．",
    "T43n1830_004:0385b10": "行蘊少分　總而言之。合除色．識蘊少分。",
    "T43n1830_004:0385b11": "受．想．行三蘊．五蘊種子。及無為法全。即唯",
    "T43n1830_004:0385b12": "五根．及八識相望少分是所依。四義具足能",
    "T43n1830_004:0385b13": "令心．心所取自所緣故。一一簡中皆須置",
    "T43n1830_004:0385b14": "此言。所簡之法不具四義令心．心所生故",
    "T43n1830_004:0385b15": "　今釋所依雖具四義。而以義准由少義",
    "T43n1830_004:0385b16": "理。謂自身識為依。非後為前前為後依。及",
    "T43n1830_004:0385b17": "他為自依故此所依義。他為自不決定。前",
    "T43n1830_004:0385b18": "後相望入後依攝非此所依。五識皆應以",
    "T43n1830_004:0385b19": "身根為所依。無所闕故。此亦不然。略有",
    "T43n1830_004:0385b20": "二解。如樞要說。其體是何。謂內六處。即是",
    "T43n1830_004:0385b21": "五根．及意根也。",
    "T43n1830_004:0385b22": "論。餘非有境定為主故。述曰。謂前所除六",
    "T43n1830_004:0385b23": "處之餘。皆非有境。非定。非主。故前除蘊。",
    "T43n1830_004:0385b24": "除界除處應盡。當知以非有境．定．為主",
    "T43n1830_004:0385b25": "故　何以簡餘先言有境。次有定言　顯",
    "T43n1830_004:0385b26": "文影互三因不定皆互說故　何以知然依．",
    "T43n1830_004:0385b27": "所依別。五十五云。心．心所法何故名有所依",
    "T43n1830_004:0385b28": "　答由一種類託眾所依差別轉故。雖有",
    "T43n1830_004:0385b29": "為法無無依者。然非此中所說依義。唯恒所",
    "T43n1830_004:0385c01": "依為此量故　此中唯一種類託眾所依者。",
    "T43n1830_004:0385c02": "顯心．心所各各一故非如色等。唯心．心所",
    "T43n1830_004:0385c03": "有此所依。非所餘法有所依故。餘法但名",
    "T43n1830_004:0385c04": "有依非所依義。乃至唯恒所依為此量故。",
    "T43n1830_004:0385c05": "即是此中決定之義。若名有所依心所亦是。",
    "T43n1830_004:0385c06": "體是所依心所即非。彼論言有依此言是故。",
    "T43n1830_004:0385c07": "此如何等。",
    "T43n1830_004:0385c08": "論。此但如王非如臣等。述曰。如世間王為",
    "T43n1830_004:0385c09": "臣所依。非如臣等為王所依。以非主故。此",
    "T43n1830_004:0385c10": "喻但據少分為論。體不相似。臣與王非六",
    "T43n1830_004:0385c11": "處。定等四義不具故。非所依據一邊說。",
    "T43n1830_004:0385c12": "不得更互為因依故。此所說喻非具正合。",
    "T43n1830_004:0385c13": "論。故諸聖教至無所緣故。述曰。即前有",
    "T43n1830_004:0385c14": "境眼等為果。無所緣境故非有所依。此",
    "T43n1830_004:0385c15": "解所有．能依。翻出能有所依。以顯所有所",
    "T43n1830_004:0385c16": "依之義。四義不具色等非依。即第二義非",
    "T43n1830_004:0385c17": "有境簡。",
    "T43n1830_004:0385c18": "論。但說心所至彼非主故。述曰。但說心所",
    "T43n1830_004:0385c19": "心為所依。依於心故心為所主　不說心",
    "T43n1830_004:0385c20": "所為心所依。以彼心所體非主故。即第三",
    "T43n1830_004:0385c21": "義。此是依外別簡之法。故重言之。然諸識相",
    "T43n1830_004:0385c22": "望有不得者。此第一義。略而不論。下出依",
    "T43n1830_004:0385c23": "中正簡之故。",
    "T43n1830_004:0385c24": "問如前第三本識五數。解五平等義中。言",
    "T43n1830_004:0385c25": "而時依同所緣事等。即以所依說為依等。",
    "T43n1830_004:0385c26": "如瑜伽第一。五識所依有三。一種子依。乃",
    "T43n1830_004:0385c27": "至第三等無間依。前此論言諸心．心所皆有",
    "T43n1830_004:0385c28": "所依。然所依有三。即以種子．等無間依皆",
    "T43n1830_004:0385c29": "名所依。何故此中定以六內處為所依。餘",
    "T43n1830_004:0386a01": "但是依。",
    "T43n1830_004:0386a02": "論。然有處說至皆隨宜假說。述曰。此解相",
    "T43n1830_004:0386a03": "違。如次前引所依為依。皆是隨宜假說。一",
    "T43n1830_004:0386a04": "隨情宜。二隨文宜假說。所依為依。依為所",
    "T43n1830_004:0386a05": "依。非謂依．所依互得相因。今思審者所依",
    "T43n1830_004:0386a06": "可說依。依義通故。有依非所依。所依義",
    "T43n1830_004:0386a07": "局故。",
    "T43n1830_004:0386a08": "既爾幾識有此俱有所依。",
    "T43n1830_004:0386a09": "論。由此五識至六七八識。述曰。下解具依",
    "T43n1830_004:0386a10": "多少　於中有二。初解識依。後解心所",
    "T43n1830_004:0386a11": "　初中復四。一解五識。二解第六。三解第七。",
    "T43n1830_004:0386a12": "四解第八。此即初也　眼等五識有四所依。",
    "T43n1830_004:0386a13": "謂五色根．六．七．八識。以五根為依。如大",
    "T43n1830_004:0386a14": "論．對法第一等非一　以六．七．八為所",
    "T43n1830_004:0386a15": "依出何典記。亦有誠證。如解深密七十",
    "T43n1830_004:0386a16": "六等。說五識起時必有一分別意識。如前",
    "T43n1830_004:0386a17": "數引。雖或不同境。由六有方生。如定中",
    "T43n1830_004:0386a18": "聞聲等。此亦同緣故。不見無意識時。五識",
    "T43n1830_004:0386a19": "獨起聞文。故世親攝論第四云五識以意",
    "T43n1830_004:0386a20": "為依。意散亂時五不生故。准彼明五以六",
    "T43n1830_004:0386a21": "為依　何故得知以七為依　如無性攝",
    "T43n1830_004:0386a22": "論第一證有第七中言。謂若不說有染污",
    "T43n1830_004:0386a23": "意。義不符順等。此中意言。由有第七識染",
    "T43n1830_004:0386a24": "故。施等有漏善法不成無漏。為彼染識之",
    "T43n1830_004:0386a25": "所漏故。如彼引頌言。如是染污意。是識之",
    "T43n1830_004:0386a26": "所依。此未滅識縛。終不得解脫等　世親",
    "T43n1830_004:0386a27": "攝論第一云。非是異生一期身中。離此我",
    "T43n1830_004:0386a28": "執應正道理。故知五識成有漏中。其第七",
    "T43n1830_004:0386a29": "識乃至彼未究竟滅。終不成無漏。如後卷",
    "T43n1830_004:0386b01": "說。故五識有漏　何以得知亦依第八者",
    "T43n1830_004:0386b02": "　世親攝論第一五同法中。彼五識身有五",
    "T43n1830_004:0386b03": "根．阿賴耶識為俱有依。此亦如是。有染污",
    "T43n1830_004:0386b04": "意．阿賴耶識為俱有依等。不能煩引　無",
    "T43n1830_004:0386b05": "性五同法云阿賴耶識雖是意識俱生所依。",
    "T43n1830_004:0386b06": "然不應立為此別依。是共依故。因緣性故。",
    "T43n1830_004:0386b07": "現行是共依。種子是因緣　瑜伽．顯揚亦說",
    "T43n1830_004:0386b08": "由有阿賴耶識故執受色根。五種識身依",
    "T43n1830_004:0386b09": "之而轉等　又顯揚第一解阿賴耶識。云",
    "T43n1830_004:0386b10": "與轉識等作所依因。此文亦證與六．七",
    "T43n1830_004:0386b11": "為依。下一一引此等非一。故知五識以本",
    "T43n1830_004:0386b12": "識為共所依。",
    "T43n1830_004:0386b13": "文雖有四與諸論同。何故五識要須具四。",
    "T43n1830_004:0386b14": "論。隨闕一種至所依別故。述曰。望彼五識",
    "T43n1830_004:0386b15": "並有力故具前四義。故於此四中。若隨",
    "T43n1830_004:0386b16": "闕一種。五識必不轉故　此四何別。五根",
    "T43n1830_004:0386b17": "與五識為同境依共取現境故。餘則不定。",
    "T43n1830_004:0386b18": "獨得此名。第六意識與前五識為分別依。",
    "T43n1830_004:0386b19": "與依同緣分別境故。五雖無分別。意是分",
    "T43n1830_004:0386b20": "別為無分別依。如五十五說有分別心．無",
    "T43n1830_004:0386b21": "分別心。當言同緣現在境。乃至由三因故",
    "T43n1830_004:0386b22": "等。雖有不同緣如定中聞聲等。從多分．",
    "T43n1830_004:0386b23": "及長時為論。故言分別依。此據散位非",
    "T43n1830_004:0386b24": "謂定心　或分別言非謂散心。後得智中",
    "T43n1830_004:0386b25": "緣事之智亦名分別。是彼類故。無不遍失。",
    "T43n1830_004:0386b26": "定中之心亦名分別。故第六識唯得此名。",
    "T43n1830_004:0386b27": "第七與五識為染淨依。五識由此根本染",
    "T43n1830_004:0386b28": "故成有漏。根本淨故成無漏。全成淨已不",
    "T43n1830_004:0386b29": "漏五識。名根本淨　因中第六起善心時",
    "T43n1830_004:0386c01": "不漏五識。但由七故一切時漏。乃至意識",
    "T43n1830_004:0386c02": "善心亦為彼漏故　其第八識與前五識為",
    "T43n1830_004:0386c03": "根本依。如前說故。故此四依其義差別",
    "T43n1830_004:0386c04": "　若爾何故如對法第一等。言眼識者依眼",
    "T43n1830_004:0386c05": "緣色似色了別。乃至廣說。",
    "T43n1830_004:0386c06": "論。聖教唯說至近相順故。述曰。言五根",
    "T43n1830_004:0386c07": "者。以不共故。餘識不依故。一也　又此必",
    "T43n1830_004:0386c08": "與五識同境。二也　此又相近。餘依遠故。",
    "T43n1830_004:0386c09": "三也　又此相順。餘境別故。四也　所以不",
    "T43n1830_004:0386c10": "說餘之三依。",
    "T43n1830_004:0386c11": "下第二段也。",
    "T43n1830_004:0386c12": "論。第六意識至必不轉故。述曰。此第六識",
    "T43n1830_004:0386c13": "唯二所依。引證如前。其文可解。瑜伽五十",
    "T43n1830_004:0386c14": "一．顯揚十七等。云由有阿賴耶識故有末",
    "T43n1830_004:0386c15": "那。末那為依意得轉等。如前攝論共依文",
    "T43n1830_004:0386c16": "等是。",
    "T43n1830_004:0386c17": "問五俱必有意五以意為依。意了五不無。",
    "T43n1830_004:0386c18": "五應為意依。為釋此難。",
    "T43n1830_004:0386c19": "論。雖五識俱至故非所依。述曰。雖五識俱",
    "T43n1830_004:0386c20": "意識明了。而不定有。無五識時意識亦有。",
    "T43n1830_004:0386c21": "故此不說。不取為所依。可是依義。",
    "T43n1830_004:0386c22": "何故餘處如對法第二等。又意依有二。一無",
    "T43n1830_004:0386c23": "間滅意。是後世依。二俱有依。謂第七不言",
    "T43n1830_004:0386c24": "第八。",
    "T43n1830_004:0386c25": "論。聖教唯說至近相順故。述曰。以染淨依",
    "T43n1830_004:0386c26": "故。所以如前。一也　同轉識攝。二也　近三",
    "T43n1830_004:0386c27": "也　相順者。多引意識起染污執等由第",
    "T43n1830_004:0386c28": "七識。故言相順俱計度故。非如第八。四也。",
    "T43n1830_004:0386c29": "所以第八有處不說。",
    "T43n1830_004:0387a01": "下第三段也。",
    "T43n1830_004:0387a02": "論。第七意識至定不轉故。述曰。此依第八。",
    "T43n1830_004:0387a03": "如六十三說第七為意識。正與此同。八若",
    "T43n1830_004:0387a04": "無時七亦無故。瑜伽論說由有本識故有",
    "T43n1830_004:0387a05": "末那等。又無性言本識是共依。故知此所",
    "T43n1830_004:0387a06": "依。",
    "T43n1830_004:0387a07": "論。如伽他說至餘轉識得生。述曰。楞伽",
    "T43n1830_004:0387a08": "經第九卷總品中頌。舊偈云依止阿梨耶。能",
    "T43n1830_004:0387a09": "轉生意識。依止依心意。能生於轉識。稍",
    "T43n1830_004:0387a10": "與此別。准此前依足為好證。今文可解。",
    "T43n1830_004:0387a11": "論。阿賴耶識至定不轉故。述曰。下第四段",
    "T43n1830_004:0387a12": "有四。一標宗。二引證。三會違。四解種。第八",
    "T43n1830_004:0387a13": "所依唯亦一種。謂第七識。第七若無八不轉",
    "T43n1830_004:0387a14": "故。",
    "T43n1830_004:0387a15": "何以知然。",
    "T43n1830_004:0387a16": "論。論說藏識至此即末那。述曰。下引證也。",
    "T43n1830_004:0387a17": "六十三說恒與末那一俱轉故　又說藏",
    "T43n1830_004:0387a18": "識恒依染污。即如無性第三卷云或有說",
    "T43n1830_004:0387a19": "言。與四煩惱恒相應心名染污依。同世親",
    "T43n1830_004:0387a20": "說。由此既言恒依染污。故知第八以七為",
    "T43n1830_004:0387a21": "依　前第三師初以七為八依　量云。是",
    "T43n1830_004:0387a22": "識性故。有俱有依。或應依無間斷識。識體",
    "T43n1830_004:0387a23": "無間斷故。如第七　故此第八有俱有",
    "T43n1830_004:0387a24": "依。如前師成立。此等諸說第三及第四說第",
    "T43n1830_004:0387a25": "八有依謂第七者。皆是三位有第七識。前第",
    "T43n1830_004:0387a26": "一師難言無者與七為例。言恒相續。故無",
    "T43n1830_004:0387a27": "有依亦是此流。第二師說唯獨不許第八",
    "T43n1830_004:0387a28": "有依。即是三位無第七家。亦作此義無相",
    "T43n1830_004:0387a29": "違故。",
    "T43n1830_004:0387b01": "前第二師等問。第八既有依謂第七。何故說",
    "T43n1830_004:0387b02": "三位無第七。即依義不定故。",
    "T43n1830_004:0387b03": "論。而說三位至此亦應爾。述曰。下會違也。",
    "T43n1830_004:0387b04": "論主答曰。依有覆說謂三位無。隨何乘障有",
    "T43n1830_004:0387b05": "覆性說。無有覆故言無末那非謂無體。",
    "T43n1830_004:0387b06": "不障彼乘之識。或無漏識。亦得有故。如五",
    "T43n1830_004:0387b07": "十一言四位無阿賴耶。非無第八之體。此",
    "T43n1830_004:0387b08": "類應然。非無第七之體。既不間斷故得為",
    "T43n1830_004:0387b09": "依　言三位者。六十三等說。謂滅盡定．無",
    "T43n1830_004:0387b10": "學位．聖道現前　四位無阿賴耶者。即五十",
    "T43n1830_004:0387b11": "一．及顯揚十七等四句中。成就轉識非阿",
    "T43n1830_004:0387b12": "賴耶。謂聲聞．獨覺．不退菩薩．如來。不入無",
    "T43n1830_004:0387b13": "心位　問六七為依。非七轉時六不轉。八",
    "T43n1830_004:0387b14": "七為依。七既轉時八應轉。又八為七依。依",
    "T43n1830_004:0387b15": "轉七亦轉。八七為依。依轉八亦轉。於此義",
    "T43n1830_004:0387b16": "中應設功力。此中轉者。謂轉無漏。",
    "T43n1830_004:0387b17": "又各別依故因。即色界第八亦依色根。是遍",
    "T43n1830_004:0387b18": "依故。何故不說。",
    "T43n1830_004:0387b19": "論。雖有色界至非所依攝。述曰。闕一義故",
    "T43n1830_004:0387b20": "但可為依。而非所依。亦不違論。",
    "T43n1830_004:0387b21": "第三師云。諸識種子應有所依。七．八現行識",
    "T43n1830_004:0387b22": "具三義。如前理說。",
    "T43n1830_004:0387b23": "論。識種不能至而無所依。述曰。下解種子。",
    "T43n1830_004:0387b24": "其種子識不能現緣自親現行所緣之境。前",
    "T43n1830_004:0387b25": "立宗言令心．心所取自所緣是所依義。種",
    "T43n1830_004:0387b26": "非心．心所故。由闕一義故。可有依非有",
    "T43n1830_004:0387b27": "所依攝　又解此文現行不以種為所依。",
    "T43n1830_004:0387b28": "闕有境義非現所依　此中二解。一簡現",
    "T43n1830_004:0387b29": "行第八非種所依。二簡種子非現所依　此",
    "T43n1830_004:0387c01": "等諸解雖文不同理切論成。妙符中者其第",
    "T43n1830_004:0387c02": "四說。",
    "T43n1830_004:0387c03": "論。心所所依至相應之心。述曰。第二段解",
    "T43n1830_004:0387c04": "心所也。心所之法隨識應說。始但有四",
    "T43n1830_004:0387c05": "乃至有一。復各加自相應之心即相應依。初",
    "T43n1830_004:0387c06": "五識心所有五所依。乃至第八心所有二所",
    "T43n1830_004:0387c07": "依。此前三師皆隨自所立識所依說其多",
    "T43n1830_004:0387c08": "少。復各加自相應之依。",
    "T43n1830_004:0387c09": "論。若作是說妙符理教。述曰。三總結正。第",
    "T43n1830_004:0387c10": "四說者妙符理教。如前所引。此等義理諸",
    "T43n1830_004:0387c11": "論雖有。由文散隱諸賢勿究。今類夜光",
    "T43n1830_004:0387c12": "顯彼義矣。",
    "T43n1830_004:0387c13": "成唯識論述記卷第四(末)"
}