{
    "X75n1510_001:0020a04": "釋迦如來行蹟頌序",
    "X75n1510_001:0020a06": "正順大夫密直司左副代言判繕工寺",
    "X75n1510_001:0020a07": "進賢提學知製　教李叔琪　述",
    "X75n1510_001:0020a08": "夫業於儒者。雖未窮五常之源而行之。要知先聖文",
    "X75n1510_001:0020a09": "宣王之垂世立教權輿壺奧。有來問者粗說之。可稱",
    "X75n1510_001:0020a10": "為儒。為釋氏者亦然。既捨爾姓而投釋種。本師如來",
    "X75n1510_001:0020a11": "出興行化一大事因。必先覼縷。然後方名為釋子。噫",
    "X75n1510_001:0020a12": "無二人。儻有。焉何未嘗耳目其一二。今始興山人默",
    "X75n1510_001:0020a13": "公字無寄。為人拙而無華。貌如其心。少遊天台山。專",
    "X75n1510_001:0020a14": "精空假中。手述如來行蹟。編之以五字。隨句而註。書",
    "X75n1510_001:0020a15": "成兩軸。規將繡梓以遐傳。其愽覽該通。則於此毛知",
    "X75n1510_001:0020a16": "鳳矣。且如釋迦宗派。與金口言之詳。未老夫不之學。",
    "X75n1510_001:0020a17": "安敢措手於其間。末如也已。但美其強記而精述云。",
    "X75n1510_001:0020a18": "時",
    "X75n1510_001:0020a19": "大元至順庚午四月日　晦巖老人書于柯亭",
    "X75n1510_001:0020b03": "釋迦如來行蹟頌(并序)",
    "X75n1510_001:0020b05": "天台末學浮庵　無寄　撰集",
    "X75n1510_001:0020b06": "詳夫。法性圓融無二相。寧存乎依正根塵。真如清淨",
    "X75n1510_001:0020b07": "祇一源。何隔於自他生佛。而眾生昧斯妙理。於多劫",
    "X75n1510_001:0020b08": "韜己靈光。恒安住三德藏中。而恒自昧。亦臥在一如",
    "X75n1510_001:0020b09": "牀上。然亦不知。故我能仁哀茲倒惑。欲委家中之寶。",
    "X75n1510_001:0020b10": "又示衣裏之珠。是以不來而來。布身雲於堪忍。無說",
    "X75n1510_001:0020b11": "而說。滋法雨於沃焦。歷四十九年。設三百餘會。不度",
    "X75n1510_001:0020b12": "而度。度窮有識。非滅而滅。滅入無餘。其方便也不可",
    "X75n1510_001:0020b13": "思量。其饒益也寧容喻說。自雙林到於今日。將二千",
    "X75n1510_001:0020b14": "三百年。從五印至于此方。過六萬八千里。而猶遺風",
    "X75n1510_001:0020b15": "遐振兮。蕩了煩雲。餘澤遠霑兮。榮乎槁物。蕩蕩慈悲",
    "X75n1510_001:0020b16": "之海。巍巍乎恩德之山。嗚呼我等眾生。以底業緣。遊",
    "X75n1510_001:0020b17": "何方所。早不親聞梵音之說。又未得遭正法之時。俄",
    "X75n1510_001:0020b18": "受生於季末之艱。亦賦性也頑囂之甚。然而幸承慈",
    "X75n1510_001:0020b19": "化。濫預釋門。貌可類於道流。行全乖於戒品。雖讀誦",
    "X75n1510_001:0020b20": "於經論。不解根宗。或尋討於記章。但希利養。是以未",
    "X75n1510_001:0020b21": "有思修之慧。安期證得之功。若是念之。可無耻也。竊",
    "X75n1510_001:0020b22": "聞如欲揀邪而入聖正道。應先學教而知佛化儀。是",
    "X75n1510_001:0020b23": "則已分得於賢聖之心肝。亦可為於人天之眼目。如",
    "X75n1510_001:0020b24": "是方名佛子。不然豈免魔徒。且如世流。若不知厥父",
    "X75n1510_001:0020c01": "之姓名生沒日時甲乙多少所作眾業高夷巧拙。則",
    "X75n1510_001:0020c02": "斯曰人頭之獸也。不孝莫大乎是。其為釋子。若未了",
    "X75n1510_001:0020c03": "本師之氏字誕滅年月壽命遠近所說諸教權實顯",
    "X75n1510_001:0020c04": "密。則此稱僧貌之俗歟。不順孰過于茲。當知不孝不",
    "X75n1510_001:0020c05": "順之愆。未免無間無斷之苦。",
    "X75n1510_001:0020c06": "夫吾佛出興行化之蹟。遺法普被。益物之緣。世界成",
    "X75n1510_001:0020c07": "住壞空之事。劫波大小長短之由。布在經論。可以鏡",
    "X75n1510_001:0020c08": "焉。然我等新學沙彌之輩。不能廣尋。昧者多矣。故今",
    "X75n1510_001:0020c09": "不肖依天台四教儀文。又摭諸經論中所著之言。及",
    "X75n1510_001:0020c10": "詳眾傳記上所彰之說。編以成頌。凡七百七十六句。",
    "X75n1510_001:0020c11": "而又句中義未顯者。仍以本文註于句下。使見者易",
    "X75n1510_001:0020c12": "曉焉。是則視近見遠。據略知廣矣。然而援引稍繁。言",
    "X75n1510_001:0020c13": "辭未婉。縱知眾嘖之歸己。庶資新進之初行。冀諸達",
    "X75n1510_001:0020c14": "士毋以為誚。時天曆元年戊辰臘月既望序述云。",
    "X75n1510_001:0020c21": "釋迦如來行蹟頌卷上",
    "X75n1510_001:0020c23": "釋迦此云能仁。是姓。牟尼此云寂默。其號也。謂仁",
    "X75n1510_001:0020c24": "慈愍物。三業離暄雜故。如來者。十號之首稱。謂乘",
    "X75n1510_001:0021a01": "如實道。來成正覺也。又金剛經云。無所從來。亦無",
    "X75n1510_001:0021a02": "所去。故名如來。夫諸佛境界非土非身。隨順群機",
    "X75n1510_001:0021a03": "強立依正。故一代聖教中。總明四土三身。謂一染",
    "X75n1510_001:0021a04": "淨同居土。凡聖同居。二方便有餘土。斷見修煩惱",
    "X75n1510_001:0021a05": "三乘人居。應身所化。應有二。劣應化同居土。勝應",
    "X75n1510_001:0021a06": "化方便土。三實報無障礙土。分斷根本無明法身",
    "X75n1510_001:0021a07": "菩薩居。報身所化。四常寂光土。唯妙覺法身所居",
    "X75n1510_001:0021a08": "也。今娑婆世界則劣應所化。然三身一體。四土無",
    "X75n1510_001:0021a09": "別。何者。法身是體。二身是用。寂光是體。三土是用。",
    "X75n1510_001:0021a10": "即體之用。三四宛然。即用之體。三四是一。如展拳",
    "X75n1510_001:0021a11": "為指。斂指為拳。拳是體。指則用。體用似殊。祇是一",
    "X75n1510_001:0021a12": "手。我釋主不動寂光而遊化娑婆。不捨法身而示",
    "X75n1510_001:0021a13": "現報應。是知娑婆即寂光。寂光即娑婆。報應即法",
    "X75n1510_001:0021a14": "身。法身即報應。又有一師。明四土云。一法性土。法",
    "X75n1510_001:0021a15": "身所居。二自受用土。自受用報身所居。此二土即",
    "X75n1510_001:0021a16": "前常寂光土。三他受用土。他受用報身所居。為初",
    "X75n1510_001:0021a17": "地已上菩薩現一分細相者。即前實報土。四變化",
    "X75n1510_001:0021a18": "土。變化身所居。為地前菩薩及二乘凡夫現一分",
    "X75n1510_001:0021a19": "麤相者。即前方便土。及染淨同居土。或人未別三",
    "X75n1510_001:0021a20": "身四土之義。互相諍論。幾許誤哉。",
    "X75n1510_001:0021a21": "　娑婆世界內　　三千大千國　　每於一一國",
    "X75n1510_001:0021a22": "　各有一須彌",
    "X75n1510_001:0021a23": "娑婆亦云索訶。此云堪忍。謂此土眾生能堪忍受",
    "X75n1510_001:0021a24": "一切苦惱故也。如天道則雖是樂處。衰相現時。苦",
    "X75n1510_001:0021b01": "勝地獄。下之五道則純苦無樂。然以苦為樂也。三",
    "X75n1510_001:0021b02": "千大千見下文。須彌亦云蘇迷盧。此云妙高。四寶",
    "X75n1510_001:0021b03": "所成。東面白銀。南青琉璃。西黃金。北黑玻[王*氐]。是故",
    "X75n1510_001:0021b04": "為妙。高於眾山故高。高八萬四千由旬。入水亦爾。",
    "X75n1510_001:0021b05": "俱舍頌云。妙高層有四。相去各十千。旁出十六千。",
    "X75n1510_001:0021b06": "八四二千量。堅首及持鬘。常嬌大王眾。次第居四",
    "X75n1510_001:0021b07": "級。亦住餘七山。由旬亦云由繕那。二十四指為肘。",
    "X75n1510_001:0021b08": "肘即一尺五寸。六尺為弓。五百弓為一俱盧舍。是",
    "X75n1510_001:0021b09": "六里許。即三千尺。八俱盧舍為一由旬。即二萬四",
    "X75n1510_001:0021b10": "千尺也。",
    "X75n1510_001:0021b11": "　旁有七山遶　　皆是七寶成　　中各香水海",
    "X75n1510_001:0021b12": "　眾華滿其中",
    "X75n1510_001:0021b13": "七山者。第一持雙山。高四萬二千由旬。廣亦爾。山",
    "X75n1510_001:0021b14": "內水廣八萬由旬。第二持軸山。高二萬一千由旬。",
    "X75n1510_001:0021b15": "廣亦爾。山內水廣四萬由旬。第三擔木山。高一",
    "X75n1510_001:0021b16": "萬五百由旬。廣亦爾。山內水廣二萬由旬。第四善",
    "X75n1510_001:0021b17": "見山。高五千二百五十由旬。廣亦爾。山內水廣一",
    "X75n1510_001:0021b18": "萬由旬。第五馬耳山。高二千六百二十五由旬。廣",
    "X75n1510_001:0021b19": "亦爾。山內水廣五千由旬。第六象鼻山。高一千三",
    "X75n1510_001:0021b20": "百一十二由旬半。廣亦爾。山內水廣二千五百由",
    "X75n1510_001:0021b21": "旬。第七魚觜山。高六百五十六由旬。廣亦爾。山內",
    "X75n1510_001:0021b22": "水廣一千二百五十由旬。如是七山間。香水海中。",
    "X75n1510_001:0021b23": "各有優鉢羅華波頭摩華拘牟頭華奔茶利華。遍",
    "X75n1510_001:0021b24": "覆水上。",
    "X75n1510_001:0021c01": "　次有鹹水海　　娑竭龍為主　　中有四大洲",
    "X75n1510_001:0021c02": "　四輪王所治",
    "X75n1510_001:0021c03": "鹹海廣三億三萬六千由旬。深八萬四千由旬。華",
    "X75n1510_001:0021c04": "嚴經云。南閻浮提有二千五百大河。西瞿耶尼有",
    "X75n1510_001:0021c05": "五千大河。東弗波提有七千五百大河。北鬱單越",
    "X75n1510_001:0021c06": "有一萬大河。四洲合二萬五千大河。相續不絕。流",
    "X75n1510_001:0021c07": "入大海。復有十光明龍王。雨大海中。水倍過前。又",
    "X75n1510_001:0021c08": "有百光明龍王等八十億諸大龍王。各雨大海。皆",
    "X75n1510_001:0021c09": "悉展轉倍過於前。又如是等八十億龍王宮中。各",
    "X75n1510_001:0021c10": "別出水。流入大海。皆悉展轉倍過於前。婆竭羅龍",
    "X75n1510_001:0021c11": "王太子閻浮幢宮中出水。復倍過前。又娑竭羅龍",
    "X75n1510_001:0021c12": "王宮中出水。復倍過前。其所出水。紺琉璃色。涌出",
    "X75n1510_001:0021c13": "有時。是故大海潮不失時。又云。大海有四熾然光",
    "X75n1510_001:0021c14": "明大寶。布在其底。性極猛熱。常能飲縮無量大水。",
    "X75n1510_001:0021c15": "若無此寶。從四天下乃至有頂。其中所有悉被漂",
    "X75n1510_001:0021c16": "沒〔云云〕娑竭羅此云鹹海。以所居處為名。而",
    "X75n1510_001:0021c17": "此海中此龍為主。餘皆臣屬也。又樓炭經云。亂風",
    "X75n1510_001:0021c18": "大起。吹掘大地。深三百三十萬里。天下諸水皆流",
    "X75n1510_001:0021c19": "歸之。正滿因成大海。其味鹹者有三。其一曰。海中",
    "X75n1510_001:0021c20": "有大魚。身長二萬八千里。不淨其中。是故味鹹。餘",
    "X75n1510_001:0021c21": "不具錄。四洲者。亦云四天下。在須彌山四方大海",
    "X75n1510_001:0021c22": "中。東曰毗提訶。亦云弗波提。此云勝身。周圍七千",
    "X75n1510_001:0021c23": "由旬。形如半月。人長十六肘。壽五百歲。於黑暗中。",
    "X75n1510_001:0021c24": "亦見眾色。耳識所緣。盡一箭道。南曰閻浮提。亦云",
    "X75n1510_001:0022a01": "贍部洲。此云勝金。周圍六千五百由旬。形如車箱。",
    "X75n1510_001:0022a02": "人長三肘半。壽一百歲不定。西曰瞿陀尼。亦云瞿",
    "X75n1510_001:0022a03": "耶尼。此云牛貨洲。周圍七千由旬。形如滿月。人長八",
    "X75n1510_001:0022a04": "肘。壽二百五十歲。眼識所緣。山壁無礙。眼亦聞聲。",
    "X75n1510_001:0022a05": "北曰鬱單越。亦云拘盧洲。此云勝洲。周圍八千由",
    "X75n1510_001:0022a06": "旬。形如方座。人長三十二肘。壽一千歲。無中夭者。",
    "X75n1510_001:0022a07": "山障外徹見無礙。耳之所聞。若近若遠。皆悉能聞。",
    "X75n1510_001:0022a08": "又人之初生成長。三洲相似。北洲稍異。謂此中之",
    "X75n1510_001:0022a09": "人。欲心起時。熟視女人。捨之而去。彼女隨後往詣",
    "X75n1510_001:0022a10": "園林。彼男女等。若是父母中表之親。不應行欲者。",
    "X75n1510_001:0022a11": "樹不曲蔭。各自散去。若是非親。應行欲者。樹曲蔭",
    "X75n1510_001:0022a12": "身。隨意娛樂。彼女懷姙。七八日便產。隨生男女。捨",
    "X75n1510_001:0022a13": "置道頭。諸有行人出指令嗽。指出脂乳。過七日已。",
    "X75n1510_001:0022a14": "其兒成長。與彼人等。男向男眾。女向女眾。彼人命",
    "X75n1510_001:0022a15": "終。置四衢道。有優慰禪伽鳥。接彼死屍。置於他方。",
    "X75n1510_001:0022a16": "此四洲是四輪王所治也。金輪王人壽八萬歲時",
    "X75n1510_001:0022a17": "出。化四天下。銀輪王人壽六萬歲時出。化三天下。",
    "X75n1510_001:0022a18": "銅輪王人壽四萬歲時出。化二天下。鐵輪王人壽",
    "X75n1510_001:0022a19": "一萬歲時出。化一閻浮提耳。此四輪王威德自在。",
    "X75n1510_001:0022a20": "七寶具足。受用如意。一日一夜各能周行所管世",
    "X75n1510_001:0022a21": "界。行化十善。金輪王則非止周四天下。或亦升天。",
    "X75n1510_001:0022a22": "　外有鐵山遶　　下列諸地獄　　日月與星宿",
    "X75n1510_001:0022a23": "　迴轉迷盧半",
    "X75n1510_001:0022a24": "鐵圍山高三百二十八由旬。廣亦爾。經十二億八",
    "X75n1510_001:0022b01": "百七十五由旬。周圍二邊各三倍。此是小鐵圍山。",
    "X75n1510_001:0022b02": "如因本經云。須彌山等諸大山王。及大海外。有鐵圍",
    "X75n1510_001:0022b03": "山。高六百八十萬由旬。廣亦爾。此外又有鐵山。高",
    "X75n1510_001:0022b04": "廣亦等。此兩山間黑暗之處。有地獄。名曰阿鼻。七",
    "X75n1510_001:0022b05": "重鐵城。縱廣正等三十六萬里。七層鐵網彌覆其",
    "X75n1510_001:0022b06": "上。一切苦事集在其中。造上品惡業者感此道身。",
    "X75n1510_001:0022b07": "壽一增減〔中劫〕一日之中八萬四千生死。此處",
    "X75n1510_001:0022b08": "一日。閻浮提中六十小劫。如是過一中劫。展轉至",
    "X75n1510_001:0022b09": "八萬四千劫。又有八寒八熱等大獄。各有眷屬。其",
    "X75n1510_001:0022b10": "類無量。其中受苦者。隨其作業。各有輕重。經劫數",
    "X75n1510_001:0022b11": "等。地獄者。梵語泥黎。此云苦具。在地之下。故以名",
    "X75n1510_001:0022b12": "焉。古德引經頌云。閻浮提闊七千旬。處處皆有孤",
    "X75n1510_001:0022b13": "獨獄。或在山林曠野中。或在大海江河畔。或在城",
    "X75n1510_001:0022b14": "隍社廟間。其數八萬四千座。故知諸雜小獄無處",
    "X75n1510_001:0022b15": "不有。日城量五十一由旬。火精珠所成故熱。從夏",
    "X75n1510_001:0022b16": "至日。至冬至日。漸遠旋故漸短。光漸阻故漸冷。從",
    "X75n1510_001:0022b17": "冬至至夏至。漸近旋故。漸長漸熱也。月城量五十",
    "X75n1510_001:0022b18": "由旬。半是白水精珠所成。半是黑水精珠所成故",
    "X75n1510_001:0022b19": "冷。從朔至望。白面漸現。黑面漸隱。故人見圓相。從",
    "X75n1510_001:0022b20": "望至晦。白面漸減。黑面漸增。故人見缺形。然其大",
    "X75n1510_001:0022b21": "體實無增減。出釋氏會要。又因本經云。日行長短",
    "X75n1510_001:0022b22": "者。六月北行。於一日中。漸移北向六俱盧舍。故漸",
    "X75n1510_001:0022b23": "長。六月南行亦復如是。故漸短。立世論云。月之圓",
    "X75n1510_001:0022b24": "缺者。若月隨日後行。日光翳月。漸漸掩覆。至十五",
    "X75n1510_001:0022c01": "日。覆月都盡。若日在月前行。日日開淨。亦復如是。",
    "X75n1510_001:0022c02": "至十五日具足圓滿(云云)。或時有蝕者。如經云。羅",
    "X75n1510_001:0022c03": "睺阿修羅王障蔽故也。而世俗陰陽家之所論異",
    "X75n1510_001:0022c04": "此。然亦有據。又彼日月一時等照三洲天下。南洲",
    "X75n1510_001:0022c05": "中則東洲為暮。西洲是旦。北洲夜半。春秋冬夏晝",
    "X75n1510_001:0022c06": "夜長短悉亦等焉。是以俱舍頌云。日月迷盧半。五",
    "X75n1510_001:0022c07": "十一五十。夜半日沒中。日出四洲等(云云)。世典云。",
    "X75n1510_001:0022c08": "日行遲故。一年一周天。月行疾故。一月一周天。星",
    "X75n1510_001:0022c09": "量不等。大者十八俱盧舍。中者十一俱盧舍。小者",
    "X75n1510_001:0022c10": "四俱盧舍。其數無量。名亦多種。各掌人間禍福等",
    "X75n1510_001:0022c11": "事。是以若不失其常度。則天下泰平。聖賢出興。苟",
    "X75n1510_001:0022c12": "失其度。而現變怪。則國必有殃。或君主危殂。或臣",
    "X75n1510_001:0022c13": "民逆亂。歲凶穀貴。兵起病行矣。如是三光依風而",
    "X75n1510_001:0022c14": "住。高四萬二千由旬。法華記云。日是觀音菩薩化",
    "X75n1510_001:0022c15": "作。月是勢至菩薩化作。星是虗空藏菩薩化作也。",
    "X75n1510_001:0022c16": "凡夫親見大聖者。唯日月星。可不敬仰。",
    "X75n1510_001:0022c17": "　四王處山腹　　忉利居其頂　　夜摩兜率陀",
    "X75n1510_001:0022c18": "　化樂及他化　　此四天住空　　壽福轉倍前",
    "X75n1510_001:0022c19": "　如是六箇天　　俱名為欲界",
    "X75n1510_001:0022c20": "四王者。東方提頭賴吒天王(持國)。南方毗留勒叉天",
    "X75n1510_001:0022c21": "王(增長)。西方毗留慱叉天王(廣目)。北方毗沙門天王(多聞)。",
    "X75n1510_001:0022c22": "此四天王住須彌山第四層四面。權威護世。身長",
    "X75n1510_001:0022c23": "半里。壽五百歲。人間五十年此天一晝夜。准人間",
    "X75n1510_001:0022c24": "九百萬歲。去地四萬二千由旬。忉利此云三十三。",
    "X75n1510_001:0023a01": "在須彌山頂。四方各八天(成三十二)。帝釋居中。彼諸天",
    "X75n1510_001:0023a02": "等身長一里。壽一千歲。人間百年此天一晝夜。准",
    "X75n1510_001:0023a03": "人間三百六十億歲。去地八萬四千由旬。此二天",
    "X75n1510_001:0023a04": "兩兩交會成陰陽。單修上品十善者。生此二天也。",
    "X75n1510_001:0023a05": "夜摩亦云須燄摩。此云時分。身長一里半。壽二千",
    "X75n1510_001:0023a06": "歲。人間二百年此天一晝夜。兜率陀亦云覩史。此",
    "X75n1510_001:0023a07": "云知足。身長二里。壽四千歲。人間四百年此天一",
    "X75n1510_001:0023a08": "晝夜。此二天執手相把成陰陽。化樂天身長二里",
    "X75n1510_001:0023a09": "半。壽八千歲。人間八百年此天一晝夜。他化自在",
    "X75n1510_001:0023a10": "天身長三里。壽一萬六千歲。人間一千六百年此",
    "X75n1510_001:0023a11": "天一晝夜。此二天相顧而笑成陰陽。已上四天依",
    "X75n1510_001:0023a12": "雲而空居。次第去地。轉倍於前。至他化天去地十",
    "X75n1510_001:0023a13": "三億四萬四千由旬。修上品十善兼坐禪者生此",
    "X75n1510_001:0023a14": "四天。魔王波旬居此天中。從下五趣乃至此天。俱",
    "X75n1510_001:0023a15": "名欲界。婆娑論。問。四洲人以日月輪而辨晝夜。欲",
    "X75n1510_001:0023a16": "天晝夜云何得知。答。若鉢特摩華合殟鉢羅華開。",
    "X75n1510_001:0023a17": "多樂睡眠。爾時為夜。若殟鉢羅華合鉢特摩華開",
    "X75n1510_001:0023a18": "少欲睡眠。爾時為晝。智度論云。欲界諸天。以燈燭",
    "X75n1510_001:0023a19": "明珠等施故。身常光明。不須日月光也。",
    "X75n1510_001:0023a20": "　四禪十八天　　已離欲麤散　　猶未出色籠",
    "X75n1510_001:0023a21": "　故名為色界",
    "X75n1510_001:0023a22": "四禪十八天者。初禪三天。一梵眾天。身長半由旬。",
    "X75n1510_001:0023a23": "壽二十增減。二梵輔天。身一由旬。壽四十增減。三",
    "X75n1510_001:0023a24": "大梵天。身長一由旬半。壽六十增減〔此天身壽",
    "X75n1510_001:0023b01": "不倍前者。以離尋伺難故〕此三天覆四天下。第",
    "X75n1510_001:0023b02": "二禪三天。一少光天。身長二由旬。壽二大劫。二無",
    "X75n1510_001:0023b03": "量光天。身長四由旬。壽四大劫。三光音天。身長八",
    "X75n1510_001:0023b04": "由旬。壽八大劫。此三天覆小千世界〔少光天身",
    "X75n1510_001:0023b05": "不倍前者。以離尋伺。及王臣難故。壽倍餘者。苦習",
    "X75n1510_001:0023b06": "易除故〕第三禪三天。一少淨天。身長十六由旬。",
    "X75n1510_001:0023b07": "壽十六大劫。二無量淨天。身長三十二由旬。壽三",
    "X75n1510_001:0023b08": "十二大劫。三遍淨天。身長六十四由旬。壽六十四",
    "X75n1510_001:0023b09": "大劫。此三天覆中千世界。第四禪九天。一無雲天。",
    "X75n1510_001:0023b10": "身長一百二十五由旬。壽一百二十五大劫〔此",
    "X75n1510_001:0023b11": "天身壽減於前天三由旬三劫者。以離雲及三灾",
    "X75n1510_001:0023b12": "難故〕二福生天。身長二百五十由旬。壽二百五",
    "X75n1510_001:0023b13": "大十劫。三廣果天。身長五百由旬。壽五百大劫。已",
    "X75n1510_001:0023b14": "上三天。凡夫住處。修上品十善兼坐禪者。乃生此",
    "X75n1510_001:0023b15": "中。又有外道別修無想天。攝在廣果。身壽亦同。四",
    "X75n1510_001:0023b16": "無煩天。身長一千由旬。壽一千大劫。五無熱天。身",
    "X75n1510_001:0023b17": "長二千由旬。壽二千大劫。六善見天。身長四千由",
    "X75n1510_001:0023b18": "旬。壽四千大劫。七善現天。身長八千由旬。壽八千",
    "X75n1510_001:0023b19": "大劫。八色究竟天。身長一萬六千由旬。壽一萬六",
    "X75n1510_001:0023b20": "千大劫。已上五天。第三果人居〔若樂慧人。則生",
    "X75n1510_001:0023b21": "此天。若樂定人。便入四空〕九大自在天。身長壽",
    "X75n1510_001:0023b22": "量無數。第十地菩薩所居。此九天。覆大千世界。若",
    "X75n1510_001:0023b23": "論其畫界縱廣所經。卒非里數之可度也。且如大",
    "X75n1510_001:0023b24": "論云。從色究竟天。下一大石。經一萬八千三百八",
    "X75n1510_001:0023c01": "十三年。方始至地(云云)。此四禪天等。雖離欲界麤",
    "X75n1510_001:0023c02": "色。散心。猶為色蘊所縛。如鳥囚籠。未得自在(有處云四",
    "X75n1510_001:0023c03": "禪中以無想為一無大自在。以此天色究竟天主故)。",
    "X75n1510_001:0023c04": "　上有四空處　　定樂勝四禪　　離色祇四陰",
    "X75n1510_001:0023c05": "　故名無色界",
    "X75n1510_001:0023c06": "四空處者。一空無邊處。壽二萬大劫。此天壽不倍",
    "X75n1510_001:0023c07": "前者。由初離色縛故。二識無邊處。壽四萬大劫。三",
    "X75n1510_001:0023c08": "無所有處。壽六萬大劫。四非想非非想處。壽八萬",
    "X75n1510_001:0023c09": "大劫。此四空處壽不倍前。唯增二萬者。但由慧劣",
    "X75n1510_001:0023c10": "故也。又此四天無別處所。不離欲色。然所修之業",
    "X75n1510_001:0023c11": "各別故。更相不知其所修業。勝於四禪故。以義排",
    "X75n1510_001:0023c12": "布上耳。此四天已脫色蘊。祗有受想行識四陰。又",
    "X75n1510_001:0023c13": "於八識中。無前五識。唯有後三識。自初禪至非非",
    "X75n1510_001:0023c14": "想天。若以凡夫論。則唯造還生此地之業。及生次",
    "X75n1510_001:0023c15": "上地之業。業盡則隨業輪迴。永無入道之能。",
    "X75n1510_001:0023c16": "　總名為三界　　別則二十五　　是為一國量",
    "X75n1510_001:0023c17": "　一釋迦所化",
    "X75n1510_001:0023c18": "三界者。欲界色界無色界也。二十五有者。四洲四",
    "X75n1510_001:0023c19": "惡趣。六欲并梵天。四禪四空處。無想。及。那含。亦名",
    "X75n1510_001:0023c20": "六趣。謂地獄餓鬼畜生脩羅人天也。是為一國。乃",
    "X75n1510_001:0023c21": "一劣應丈六佛之所化也。",
    "X75n1510_001:0023c22": "　若是數至千　　名一小千界　　小千至一千",
    "X75n1510_001:0023c23": "　名一中千界　　中千至一千　　名曰大千界",
    "X75n1510_001:0023c24": "　如是三千國　　各有鐵圍遶",
    "X75n1510_001:0024a01": "釋氏會要云。鐵圍海內。有四洲蘇迷盧山。已上二",
    "X75n1510_001:0024a02": "十八天并一日月為一國量。數至一千。鐵圍都遶。",
    "X75n1510_001:0024a03": "名小千界。即此小千。數至一千。鐵圍都遶。名中千",
    "X75n1510_001:0024a04": "界。即此中千。數至一千。鐵圍都遶。名大千界。然則",
    "X75n1510_001:0024a05": "有萬億之所。皆為佛之統攝。俱被聲教也。梵網經",
    "X75n1510_001:0024a06": "疏。問。瑜伽云。一大千有百俱胝世界。雜集等云。俱",
    "X75n1510_001:0024a07": "胝量當於百億。何故此中唯云百億。答。億有多種。",
    "X75n1510_001:0024a08": "以十萬為億。或以百萬或千萬或萬萬為億。瑜伽",
    "X75n1510_001:0024a09": "但依十萬為億。此經千萬為億。是以聖教處處不",
    "X75n1510_001:0024a10": "同。然不相違。",
    "X75n1510_001:0024a11": "　此諸國土等　　棊布地輪上　　下有金水風",
    "X75n1510_001:0024a12": "　三輪次第擎",
    "X75n1510_001:0024a13": "地輪厚八萬四千由旬。經量三倍。金輪厚三億二",
    "X75n1510_001:0024a14": "萬由旬。經量十二億三千四百五十由旬。水輪厚",
    "X75n1510_001:0024a15": "八億由旬。經如金輪。風輪厚十六億由旬。量廣無",
    "X75n1510_001:0024a16": "數。此四輪經量。但據一須彌山一國量為界論也。",
    "X75n1510_001:0024a17": "若據大千論。則不可以里數度之。",
    "X75n1510_001:0024a18": "　世界將成時　　梵王最初建　　輔眾欲四空",
    "X75n1510_001:0024a19": "　情器次第成　　下界風輪起　　量等大千界",
    "X75n1510_001:0024a20": "　仰布及傍布　　猶如槃椽形　　光音天布雲",
    "X75n1510_001:0024a21": "　遍覆風輪上　　霔大車軸雨　　水深難可底",
    "X75n1510_001:0024a22": "　風擊上成金　　餘下為水輪　　空中復降雨",
    "X75n1510_001:0024a23": "　水滿金輪上　　風吹成大地　　須彌及眾山",
    "X75n1510_001:0024a24": "　四洲與河海　　依舊皆成建　　二禪福盡者",
    "X75n1510_001:0024b01": "　下生勝金洲　　身巨壽無量　　飛行光遠照",
    "X75n1510_001:0024b02": "　所食地味餅　　林藤與粳米　　此諸勝味等",
    "X75n1510_001:0024b03": "　貪食輙隨沒　　次有香稻生　　人亦爭取食",
    "X75n1510_001:0024b04": "　光滅又通亡　　分生男女根　　以其宿習故",
    "X75n1510_001:0024b05": "　相交行不淨　　從此子孫繁　　人民因富盛",
    "X75n1510_001:0024b06": "　漸邪行不善　　死充三惡道　　畏惡修眾善",
    "X75n1510_001:0024b07": "　生三洲六天　　五趣情與器　　於是備作焉",
    "X75n1510_001:0024b08": "　住二十增減　　次起壞劫事　　始從無間獄",
    "X75n1510_001:0024b09": "　乃至他化天　　有情次第捨　　器界既俱空",
    "X75n1510_001:0024b10": "　爾時七日現　　海枯山石融　　大地並炎輝",
    "X75n1510_001:0024b11": "　大千盡煨燼　　火焰聳初禪　　三天次第升",
    "X75n1510_001:0024b12": "　咸赴二禪中　　下空如黑穴　　成住壞空劫",
    "X75n1510_001:0024b13": "　大略已如是　　於此四刧中　　八十度增減",
    "X75n1510_001:0024b14": "　是為一火劫　　七火方一水　　七水更七火",
    "X75n1510_001:0024b15": "　然後一風灾　　火灾從地起　　壞至於初禪",
    "X75n1510_001:0024b16": "　水從二禪起　　壞器若消鹽　　風自三禪起",
    "X75n1510_001:0024b17": "　壞若乾支節　　四禪無外灾　　與殿俱生滅",
    "X75n1510_001:0024b18": "　火劫成壞數　　水次風大踈　　壞已復還成",
    "X75n1510_001:0024b19": "　循環無了期　　風灾至百轉　　名一僧祇劫",
    "X75n1510_001:0024b20": "　如是無量劫　　佛出甚希有",
    "X75n1510_001:0024b21": "華嚴經云。空中霔雨水。滿三千大千世界。有風輪",
    "X75n1510_001:0024b22": "起。吹成色界諸天宮殿。次有風起。成欲天宮。如是",
    "X75n1510_001:0024b23": "次第有種種風起。成須彌等諸大山王。次成大地。",
    "X75n1510_001:0024b24": "乃至龍宮阿脩羅宮。又瑜伽俱舍等論云。世界將",
    "X75n1510_001:0024c01": "興。大梵天王最初獨建。經一增減。梵輔梵眾及欲",
    "X75n1510_001:0024c02": "空居四天情器次第成已。次下界有大風輪起。量",
    "X75n1510_001:0024c03": "等三千大千世界。有二種相。謂仰周布。傍側布。仰",
    "X75n1510_001:0024c04": "布為下。傍布為墻。形如槃椽。堅若金剛。上有光音",
    "X75n1510_001:0024c05": "天。布大金藏雲。遍覆風輪。雨大洪雨。滴如車軸。霔",
    "X75n1510_001:0024c06": "滿界中。水深十一億二萬由旬。後有風起。擊水成",
    "X75n1510_001:0024c07": "金。厚三億二萬由旬。下餘八億由旬。而為水輪。以",
    "X75n1510_001:0024c08": "風輪所持故。不漏不散。空中復起諸界藏雲。降種",
    "X75n1510_001:0024c09": "種雨。滿金輪上。次復起風皷水令堅。成其地輪。第",
    "X75n1510_001:0024c10": "一精妙性者。成蘇迷盧山。次性成七金山。最下性",
    "X75n1510_001:0024c11": "者。成諸山地。平陸成洲。深堰成海。從上至下。依舊",
    "X75n1510_001:0024c12": "建立。光音諸天福盡下生。皆化為人。身長千尺。或",
    "X75n1510_001:0024c13": "二千尺。歡喜為食。身光遠照。飛行自在。無男無女。",
    "X75n1510_001:0024c14": "自有地肥(亦名地味)。色白味甘。競取食之。地肥遂沒。次",
    "X75n1510_001:0024c15": "生地皮(亦名地餅)。色黃味甘。次生林騰(亦名林條)。狀如林形。",
    "X75n1510_001:0024c16": "皆生果實。割之流汁。如無﨟蜜。次生粳米。可長七",
    "X75n1510_001:0024c17": "十(有云四寸)。次生香稻。而有糠麧。因食此故。便利在身。",
    "X75n1510_001:0024c18": "為欲蠲除。便生二道。具男女根。有夫婦焉。有田宅",
    "X75n1510_001:0024c19": "焉。由貪染故。光滅通亡。日月始生。乃分晝夜。人民",
    "X75n1510_001:0024c20": "漸邪。行不善業。以造惡故。生於鬼界旁生地獄。覩",
    "X75n1510_001:0024c21": "惡修善。漸次生餘東西北洲四王忉利。是名成劫。",
    "X75n1510_001:0024c22": "住劫可知。壞劫者。住劫最後。無間有情沒而不生。",
    "X75n1510_001:0024c23": "爾時壞劫始起。從三途四洲及六欲天。次第先捨。",
    "X75n1510_001:0024c24": "下界既空。日光四倍增熱。溝池盡涸。草木焦然。二",
    "X75n1510_001:0025a01": "三日現。江河枯竭。四五興時海泉乾燥。六七並現",
    "X75n1510_001:0025a02": "山石皆融。大地炎暉。火燄上騰。初禪諸天奔赴二",
    "X75n1510_001:0025a03": "禪。三千世界並為煨燼。是為壞劫。空劫則世界壞",
    "X75n1510_001:0025a04": "了。大空黑暗。猶如黑穴。如是成住壞空四劫。各經",
    "X75n1510_001:0025a05": "二十度增減故。成八十度也。成劫前一增減成器",
    "X75n1510_001:0025a06": "界。後十九增減成有情。壞劫前十九增減壞有情。",
    "X75n1510_001:0025a07": "後一增減壞器界。又住劫二十增減。前一唯減。後",
    "X75n1510_001:0025a08": "一唯增。言增減劫者。世界初成。此閻浮提八萬國",
    "X75n1510_001:0025a09": "邑聚落人民富樂。無有寒熱病惱之者。王以正治。",
    "X75n1510_001:0025a10": "奉行十善。互相崇敬。猶如父子。人壽無量。至住劫",
    "X75n1510_001:0025a11": "之初。王不行正。人民稍邪。其壽遂減。至十萬歲。如",
    "X75n1510_001:0025a12": "是展轉。每百年減一歲。減至十歲。謂之減劫。從此",
    "X75n1510_001:0025a13": "十歲。子年倍父。增至八萬歲。謂之增劫。子年倍父",
    "X75n1510_001:0025a14": "者。阿含經云。十歲時人。互相殺害。仙人相誡。遠離",
    "X75n1510_001:0025a15": "殺生。彼人受生。倍二十歲。復離不與取。倍四十歲。",
    "X75n1510_001:0025a16": "復離邪婬。倍八十歲。復離妄語。倍一百六十歲。復",
    "X75n1510_001:0025a17": "離兩舌。倍三百二十歲。復離麤語。倍六百四十歲。",
    "X75n1510_001:0025a18": "復離綺語。倍二千五百歲〔此行難故。倍加五百",
    "X75n1510_001:0025a19": "〕復離貪嫉。倍五千歲。復離瞋恚。倍一萬歲。復離",
    "X75n1510_001:0025a20": "邪見。倍二萬歲。復離非法惡貪邪行。倍四萬歲。復",
    "X75n1510_001:0025a21": "由孝順父母恭敬沙門梵志脩福業等。倍八萬歲",
    "X75n1510_001:0025a22": "〔有經中八萬四千者。即倍中增出也〕一增減",
    "X75n1510_001:0025a23": "劫。計一千六百八十萬年。此劫名曰轆轤。據二十",
    "X75n1510_001:0025a24": "轆轤劫。三萬三千六百萬年。如是合八十度增減",
    "X75n1510_001:0025b01": "為一火灾劫。復經七度火灾。然後方有一度水灾。",
    "X75n1510_001:0025b02": "討四十九度成住壞空。方成七度水灾。共成五十",
    "X75n1510_001:0025b03": "六度成住壞空。更七度火灾了。然後有一風灾。每",
    "X75n1510_001:0025b04": "一風灾。經六十四度成住壞空。一箇成住壞空。總",
    "X75n1510_001:0025b05": "計一十三萬四千四百萬年。火灾極壞初禪。有尋",
    "X75n1510_001:0025b06": "伺故。水灾極壞二禪。有喜受故。風灾極壞三禪。有",
    "X75n1510_001:0025b07": "出入息故。火灾事則如上所說。水灾者。初禪已下",
    "X75n1510_001:0025b08": "火灾成壞。經七度已。至第八番壞劫之末。第二禪",
    "X75n1510_001:0025b09": "中。俱生水起。壞器世間。如水消鹽。此水與器一時",
    "X75n1510_001:0025b10": "俱沒。所以至第八番火灾之末。方一水灾者。以第",
    "X75n1510_001:0025b11": "二禪淨光天壽八大劫故。如是壞已。復成第二禪。",
    "X75n1510_001:0025b12": "乃至如前風灾者。八七火一七水後。於第三禪中。",
    "X75n1510_001:0025b13": "俱生風起。壞器世間。如風乾支節。此風與器一時",
    "X75n1510_001:0025b14": "俱沒。所以至六十四番壞劫有風灾者。由第三禪",
    "X75n1510_001:0025b15": "遍淨天壽六十四大劫故。三灾不到第四禪者。以",
    "X75n1510_001:0025b16": "捨念清淨故。對法論云。四靜慮外宮等。雖無外灾。",
    "X75n1510_001:0025b17": "與宮殿等俱生俱滅。說有成壞。又劫者。此云時分。",
    "X75n1510_001:0025b18": "有飢饉劫疾疫劫刀兵劫增劫減劫。此皆小劫。合",
    "X75n1510_001:0025b19": "一增減或二十增減為一劫。此為中劫。統八十度",
    "X75n1510_001:0025b20": "增減。乃名大劫。又有經云。如一大城。方四十里(大論",
    "X75n1510_001:0025b21": "云百由旬)。滿中芥子。有長壽天。過三年(有經云過百年)取一芥",
    "X75n1510_001:0025b22": "去。城雖空。劫猶未盡。此是梵天一劫之壽。又瓔珞",
    "X75n1510_001:0025b23": "經云。一里十里四十里方廣之石。天三銖衣。人中",
    "X75n1510_001:0025b24": "日月歲數。三年一拂。此石盡。名為小劫。至八十里。",
    "X75n1510_001:0025c01": "梵天中有百寶光明珠為日月歲數。三年一拂。此",
    "X75n1510_001:0025c02": "石盡。名為中劫。至八百里。淨居天中千寶光明鏡",
    "X75n1510_001:0025c03": "為日月歲數。三年一拂。此石盡。名為大劫。是一僧",
    "X75n1510_001:0025c04": "祇也。又劫章頌云。風灾為一數。數至不可知。此極",
    "X75n1510_001:0025c05": "長遠時。名一僧祇劫〔華嚴經中。阿僧祇數在第",
    "X75n1510_001:0025c06": "一百五位。慈恩基師云。風灾劫數至百餘轉。名一",
    "X75n1510_001:0025c07": "阿僧祇〕。",
    "X75n1510_001:0025c08": "　若佛出於世　　必降閻浮洲　　萬億閻浮中",
    "X75n1510_001:0025c09": "　各有一佛出　　成道轉法輪　　入滅皆同時",
    "X75n1510_001:0025c10": "　如是千百億　　盧舍那本身　　譬如淨滿月",
    "X75n1510_001:0025c11": "　普現一切水　　影像雖無量　　本月未曾二",
    "X75n1510_001:0025c12": "釋氏會要云。法王所都。則大千之內攝焉。若據成",
    "X75n1510_001:0025c13": "都。則此閻浮提常為所住。又大論云。閻浮提三邊",
    "X75n1510_001:0025c14": "等量二千由旬。南邊三由旬半。北闊而南狹。故人",
    "X75n1510_001:0025c15": "面像之。佛之所生迦毗羅城。乃居天地之中央。又",
    "X75n1510_001:0025c16": "昔漢明帝問摩滕法師云。佛之出世。不從此土。何",
    "X75n1510_001:0025c17": "也。對曰。迦維羅衛國者。是三千大千世界百億日",
    "X75n1510_001:0025c18": "月之中央也。三世諸佛皆從彼生。蓋佛之威神不",
    "X75n1510_001:0025c19": "生邊地。地為傾斜故。又因本經云。閻浮提有五種",
    "X75n1510_001:0025c20": "事。勝三天下至他化天。一者勇捷。二正念。三佛出",
    "X75n1510_001:0025c21": "世處。四是修業地。五行梵行處。有經云。諸佛不出",
    "X75n1510_001:0025c22": "三天下者。以其土人難化故也。此土眾生利根捷",
    "X75n1510_001:0025c23": "疾。極惡勇猛。取道不難。是故古往諸佛皆生此土",
    "X75n1510_001:0025c24": "也。三千大千。都計則成一萬億。一國一佛。故成千",
    "X75n1510_001:0026a01": "百億。是皆迹化佛。本是舍那。故梵網經云。我今盧",
    "X75n1510_001:0026a02": "舍那。方坐蓮華臺。周帀千華上。復現千釋迦。一華",
    "X75n1510_001:0026a03": "百億國。一國一釋迦。如是千百億。盧舍那本身。又",
    "X75n1510_001:0026a04": "云。千華上佛。是吾化身。千百億釋迦。是千釋迦之",
    "X75n1510_001:0026a05": "化身(云云)。然則如月昇空。影臨眾水。影雖無量。月",
    "X75n1510_001:0026a06": "本是一。佛亦如是。雖迹現於萬億國土。而本身是",
    "X75n1510_001:0026a07": "一也〔盧舍那此云淨滿。謂三惑已淨。種智圓滿",
    "X75n1510_001:0026a08": "故也〕。",
    "X75n1510_001:0026a09": "　於此閻浮提　　有國名迦維　　王名是淨飰",
    "X75n1510_001:0026a10": "　夫人號摩耶",
    "X75n1510_001:0026a11": "因本經云。劫初時。地味地皮地膚等味。次第生而",
    "X75n1510_001:0026a12": "既沒。後生粳米。朝割暮生。人貪積之。割不復生。後",
    "X75n1510_001:0026a13": "相侵盜。無能決者。議立一智者。名三滿多。為平等",
    "X75n1510_001:0026a14": "王。賞善罰惡。眾共給之。由是始生民主焉。是平等",
    "X75n1510_001:0026a15": "王子孫相承。至三十三世善思王。乃證轉輪聖王",
    "X75n1510_001:0026a16": "之位。王四天下。直至師子頰王。凡一百一萬五十",
    "X75n1510_001:0026a17": "六王。師子頰王生四子。一名淨飰。二名白飰。三名",
    "X75n1510_001:0026a18": "斛飰。四名甘露飰。淨飰王二子。一名悉達。次名難",
    "X75n1510_001:0026a19": "陀。白飰王二子。一名調達。次名阿難。斛飰王二子。",
    "X75n1510_001:0026a20": "一名摩訶男。次名阿那律。甘露飰王二子。一名婆",
    "X75n1510_001:0026a21": "娑。次名跋陀。一女甘露味。皆出家證道。摩耶此云",
    "X75n1510_001:0026a22": "大幻術。謂初生時。端正第一。國人咸曰。此非人之",
    "X75n1510_001:0026a23": "所生。乃善化天所化。因名為幻術。相師占曰。此女",
    "X75n1510_001:0026a24": "當生轉輪聖王。釋氏會要云。天臂城中善覺長者。",
    "X75n1510_001:0026b01": "生八女子。淨飰王皆迎入宮。以第一摩耶。第八波",
    "X75n1510_001:0026b02": "闍波提。自娶為妃。餘六分與三箇弟王。各以為妃。",
    "X75n1510_001:0026b03": "　周昭癸丑年　　七月十五夜　　夫人感瑞夢",
    "X75n1510_001:0026b04": "　人乘象入懷　　既而方有娠　　自後受天供",
    "X75n1510_001:0026b05": "　人間諸勝味　　不復霑唇舌",
    "X75n1510_001:0026b06": "周昭者。此震旦姬周王之號也。事實如下。此不煩",
    "X75n1510_001:0026b07": "錄。因果經普曜經等云。釋迦如來為大菩薩。名曰",
    "X75n1510_001:0026b08": "善慧。生兜率天。為諸天主。有六十億諸天。議言。菩",
    "X75n1510_001:0026b09": "薩將降。當生何國。菩薩答言。三千世界閻浮提迦",
    "X75n1510_001:0026b10": "毗羅國。最在地心。又其國種姓有六十種。而釋種",
    "X75n1510_001:0026b11": "熾盛。其淨飰王。種族第一。甘蔗苗裔。聖王之後。性",
    "X75n1510_001:0026b12": "行仁賢。夫人貞良。猶天玉女。前五百世常為菩薩",
    "X75n1510_001:0026b13": "母。應往降神。又瑞應經云。菩薩乘白象。冠日精。發",
    "X75n1510_001:0026b14": "兜率宮。諸天翼從。滿虗空中。作樂散華。大光普照。",
    "X75n1510_001:0026b15": "降神母胎。於是兜率天眾念言。我等亦當下生人",
    "X75n1510_001:0026b16": "間。菩薩成佛。欲聞說法。即便託於諸國王臣波羅",
    "X75n1510_001:0026b17": "門長者居士等家。凡九十九億。是時夫人眠夢。見",
    "X75n1510_001:0026b18": "人乘象入懷。夢悟自知身重。天獻飲食。自然而至。",
    "X75n1510_001:0026b19": "不復樂於人間之味。此乃周昭王即位二十三年",
    "X75n1510_001:0026b20": "癸丑七月十五日也。",
    "X75n1510_001:0026b21": "　明年甲寅歲　　四月初八日　　從右脇誕生",
    "X75n1510_001:0026b22": "　端正好男子　　生時靈瑞事　　不可具言說",
    "X75n1510_001:0026b23": "　天雨華散地　　龍噴水浴身　　生已蓮承足",
    "X75n1510_001:0026b24": "　四方各七步　　兩手指天地　　即作師子吼",
    "X75n1510_001:0026c01": "　天上及天下　　唯我為獨尊　　父母共異之",
    "X75n1510_001:0026c02": "　命名為悉達　　召諸相者占　　占已皆奏曰",
    "X75n1510_001:0026c03": "　年登十九歲　　必作轉輪王　　若便出家者",
    "X75n1510_001:0026c04": "　當證一切智　　又有香山仙　　禮已自悲泣",
    "X75n1510_001:0026c05": "瑞應經云。菩薩住胎。十月滿足。四月八日。夫人將",
    "X75n1510_001:0026c06": "諸采女。遊藍毗尼園。攀無憂樹。欲牽摘華。菩薩從",
    "X75n1510_001:0026c07": "母右脇而生。于時樹下七莖蓮華自然而生。大如",
    "X75n1510_001:0026c08": "車輪。菩薩隨蓮華中。四方各行七步(涅槃經云十方)。右手",
    "X75n1510_001:0026c09": "指天。左手指地。目顧四方云。天上天下唯我獨尊。",
    "X75n1510_001:0026c10": "利益一切人天矣。釋梵諸天雨妙香華。作諸伎樂。",
    "X75n1510_001:0026c11": "瓔珞天衣不可稱數。九龍吐水。一涼一溫。灌太子",
    "X75n1510_001:0026c12": "身。放大光明。遍照三千大千世界。如斯瑞應有三",
    "X75n1510_001:0026c13": "十四(文煩不錄)。同日八大國王皆生太子。諸釋種姓生",
    "X75n1510_001:0026c14": "五百男。國中居士長者悉亦生男。及八萬四千厩",
    "X75n1510_001:0026c15": "馬生駒。其一揵陟也。宮中五百伏藏發現。又諸大",
    "X75n1510_001:0026c16": "商採寶俱還。群臣內外見此瑞相。歎未曾有。因名",
    "X75n1510_001:0026c17": "薩婆悉達多(華言頓吉)。皆由生時有諸吉祥頓現故也。",
    "X75n1510_001:0026c18": "王召國中諸善相波羅門相之。皆曰。年至十九。當",
    "X75n1510_001:0026c19": "作輪王。若出家者。成等正覺。又香山有五通仙人。",
    "X75n1510_001:0026c20": "名阿私陀。見太子而禮其足。忽然泣曰。若出家則",
    "X75n1510_001:0026c21": "必成一切智。我今年已百二十矣。不久命終。生無",
    "X75n1510_001:0026c22": "想天。不聞說法。故自悲耳。又諸經論傳。佛生年月",
    "X75n1510_001:0026c23": "日等互說不同。或云夏末王時生。或云商王代中",
    "X75n1510_001:0026c24": "生。或云東周平王戊午歲生。或云桓王乙丑歲生。",
    "X75n1510_001:0027a01": "如此異說。不足為信。如辨正論引周書異記云。昭",
    "X75n1510_001:0027a02": "王即位二十四年甲寅四月八日。江河泉池汎溢。",
    "X75n1510_001:0027a03": "山川土地悉震。是夜五色光氣入貫大微。遍於西",
    "X75n1510_001:0027a04": "方。作青紅色。上問太史蘇由。是何祥耶。對曰。有大",
    "X75n1510_001:0027a05": "聖人。生西方故也。一千年後。聲教當被於此。於是",
    "X75n1510_001:0027a06": "鐫石誌之。埋於南郊天祠前。又漢明帝問摩滕法",
    "X75n1510_001:0027a07": "師曰。如來生滅可得說示乎。對曰。佛於癸丑七月",
    "X75n1510_001:0027a08": "十五日。託陰摩耶夫人。甲寅四月八日。從母右脇",
    "X75n1510_001:0027a09": "而生。阿含瑞應等經亦同斯說。是則豈可以一二",
    "X75n1510_001:0027a10": "處異說。疑多同說乎。是以釋氏會要云。兩方相接",
    "X75n1510_001:0027a11": "三藏所傳。以周照王時佛生。理為長也。若准周正。",
    "X75n1510_001:0027a12": "則今之江表。以建巳月為佛生者謬矣。如薩婆多",
    "X75n1510_001:0027a13": "論說二月八日佛生者明矣。",
    "X75n1510_001:0027a14": "　產後第七日　　母沒生忉利　　姨母大愛道",
    "X75n1510_001:0027a15": "　乳育忘劬勞",
    "X75n1510_001:0027a16": "端應經云。摩耶產太子後。七日命終。以懷菩薩功",
    "X75n1510_001:0027a17": "德大故。生忉利天。有經云。太子自知福德威重。無",
    "X75n1510_001:0027a18": "有女人堪受禮者。故因將終。託之而生。又大權經",
    "X75n1510_001:0027a19": "云。菩薩在兜率。觀后餘壽十月。故託神也。大愛道",
    "X75n1510_001:0027a20": "梵云摩訶波闍波提。乳養太子。身心匪懈。太子成",
    "X75n1510_001:0027a21": "道後隨出家。受記作佛。號一切眾生喜見也。",
    "X75n1510_001:0027a22": "　七歲智過人　　眾藝無不通　　十歲力無敵",
    "X75n1510_001:0027a23": "　擲象又能射",
    "X75n1510_001:0027a24": "出曜經云。太子七歲。王以聰明婆羅門。名曰選友。",
    "X75n1510_001:0027b01": "為太子師。太子問曰。以何書典而相教耶。其師答",
    "X75n1510_001:0027b02": "曰。梵佉留書。太子曰。其異書者有六十四。今師何",
    "X75n1510_001:0027b03": "言止有二種耶。師問。何等名耶。答曰。梵書佉留書",
    "X75n1510_001:0027b04": "龍鬼書阿脩倫書等也。分別本末。師不能達。深生",
    "X75n1510_001:0027b05": "慙愧。而白王言。太子乃天人之師。我安教耶。凡諸",
    "X75n1510_001:0027b06": "技藝算射天文地理。自然知之。因果經云。太子年",
    "X75n1510_001:0027b07": "至十歲。王勑太子。與難陀調達及五百童子。又復",
    "X75n1510_001:0027b08": "唱令國中萬姓有勇力者。定日集於戲場捔射。至",
    "X75n1510_001:0027b09": "期。調達領眾先出。有象當門。以手擗倒。難陀足跳",
    "X75n1510_001:0027b10": "路側。太子擲於空中。以手還接。不令傷損。既至園",
    "X75n1510_001:0027b11": "已。標皷射之。調達竪四十里皷。不能得過。難陀竪",
    "X75n1510_001:0027b12": "六十里皷。亦莫越爾。太子竪百里皷。弓力乏折。乃",
    "X75n1510_001:0027b13": "取祖王鎮庫之弓。古今無能張者。太子既挽。聲振",
    "X75n1510_001:0027b14": "于城。箭中皷已。透入於地。泉水涌出〔西域記云",
    "X75n1510_001:0027b15": "其泉至今存焉。一切病人飲則便愈〕復逶鐵圍",
    "X75n1510_001:0027b16": "之山。大千剎土六反震動。大眾悚然。怪未曾有。",
    "X75n1510_001:0027b17": "　逮其年十七　　父王欲娉妃　　普集諸釋女",
    "X75n1510_001:0027b18": "　萬選得一人　　名曰耶輸陀　　端正最無匹",
    "X75n1510_001:0027b19": "　太子雖納之　　殊無世俗心",
    "X75n1510_001:0027b20": "耶輸陀羅此云華色。端正第一。即宿世賣華女。名",
    "X75n1510_001:0027b21": "瞿夷也。以宿願故。今亦作妃〔宿世之事。文煩不",
    "X75n1510_001:0027b22": "錄〕太子雖納而無俗意。久而不接。太子夜中但",
    "X75n1510_001:0027b23": "修禪觀。諸妓女等咸疑。太子非男也。亦謂無根。又",
    "X75n1510_001:0027b24": "有經云。太子有三妃。第一名瞿夷。不孕。第二名耶",
    "X75n1510_001:0027c01": "輸陀羅。生羅睺羅。第三名瞿波(云云)。",
    "X75n1510_001:0027c02": "　一日啟父王　　遊觀四門外　　行見四種相",
    "X75n1510_001:0027c03": "　謂生老病死",
    "X75n1510_001:0027c04": "瑞應經云。太子一日前白王言。欲出遊觀。王勑有",
    "X75n1510_001:0027c05": "司。整治衢道。皆令清淨。并諸官屬。噵從太子。出城",
    "X75n1510_001:0027c06": "東門。見一女人在於道傍初產兒者。兒墮于地。在",
    "X75n1510_001:0027c07": "於膿血糞穢之中。苦痛啼哭。次出南門。見一老人",
    "X75n1510_001:0027c08": "頭白背傴。形枯色衰。拄杖羸步。次出西門。見一病",
    "X75n1510_001:0027c09": "人。肉消骨露。喘息呻吟。不能自持。兩人扶腋。在於",
    "X75n1510_001:0027c10": "路傍。次出北門。見一死人。眷屬圍遶。哀哭送之。太",
    "X75n1510_001:0027c11": "子見此四種相已。問諸從者。是何相等。從者一一",
    "X75n1510_001:0027c12": "答陳其故。太子又問。唯此四人乎。餘亦爾耶。從者",
    "X75n1510_001:0027c13": "答言。世人皆爾。無一免者。太子歎曰。云何世人貪",
    "X75n1510_001:0027c14": "樂不畏。於是下馬息樹。有一沙門。持鉢執錫。視地",
    "X75n1510_001:0027c15": "而行。過太子前。因問。答云。我是比丘。能破結賊。不",
    "X75n1510_001:0027c16": "染六塵。便現神通。騰空而去。上之四相。及此比丘。",
    "X75n1510_001:0027c17": "皆淨居天子之所化作。警悟太子故也。",
    "X75n1510_001:0027c18": "　見此既還宮　　懷憂心不悅　　父王大怪之",
    "X75n1510_001:0027c19": "　欲解其憂心　　為作諸樂事　　竟不革初心",
    "X75n1510_001:0027c20": "　但自思出家　　欲離其四患",
    "X75n1510_001:0027c21": "太子遊四門外。見諸不祥。還宮憂惱。父王驚怪。責",
    "X75n1510_001:0027c22": "諸從者。卿等云何不治衢道。以諸不祥令見之乎。",
    "X75n1510_001:0027c23": "群臣奏對。奉王嚴命。無不撿察。不知來處。忽現於",
    "X75n1510_001:0027c24": "前。非臣之罪。王知天變。不罪諸臣。於是欲令太子",
    "X75n1510_001:0028a01": "解憂。為作百千種樂。又加端正妓女。以娛樂之。終",
    "X75n1510_001:0028a02": "不迴心。",
    "X75n1510_001:0028a03": "　殷勤白其父　　願聽我出家　　王聞流淚言",
    "X75n1510_001:0028a04": "　應當息此懷　　此患古難免　　汝獨何預憂",
    "X75n1510_001:0028a05": "　苦能有後嗣　　吾當從汝願　　太子順父語",
    "X75n1510_001:0028a06": "　指其妃腹言　　劫後第六年　　必當生男子",
    "X75n1510_001:0028a07": "太子欲求出家。王泣不許。殷勤不已。王言。汝若有",
    "X75n1510_001:0028a08": "子。則聽出家。太子即指耶輸腹言。却後六年。汝當",
    "X75n1510_001:0028a09": "生男。既而太子出家。後六年耶輸果生一子。諸釋",
    "X75n1510_001:0028a10": "咸嗔。欲治欲殺。妃臨火坑誓曰。我若為非。子母俱",
    "X75n1510_001:0028a11": "滅。若其遺體。天當為證。因抱子投坑。變為蓮池。蓮",
    "X75n1510_001:0028a12": "華奉體。王及國人始復不疑。有經云。羅睺羅宿世",
    "X75n1510_001:0028a13": "作一國王。其兄捨世而為道士。預眾修道。一夜誤",
    "X75n1510_001:0028a14": "用他瓶之水。明向眾懺。願以法罰。道眾議言。此非",
    "X75n1510_001:0028a15": "實垢。而不用聽。復詣王所。切請治罪。其罪輕故。不",
    "X75n1510_001:0028a16": "囚囹圄。乍禁後園。因事忘之。六日不開。以是因緣。",
    "X75n1510_001:0028a17": "六年在胎。又耶輸陀羅往劫與母偕行。路遠身疲。",
    "X75n1510_001:0028a18": "妄稱要緣。所持之物。寄母先行。故落後行。經六里",
    "X75n1510_001:0028a19": "許。由是之故。六年懷姙。",
    "X75n1510_001:0028a20": "　父不信斯語　　心知不敢留　　常令四兵衛",
    "X75n1510_001:0028a21": "　妃亦不暫離",
    "X75n1510_001:0028a22": "相師奏曰。太子今不出家。過七日已。轉輪王報自",
    "X75n1510_001:0028a23": "然來應。王聞歡喜。即勑群臣。日夜嚴備。四兵擎衛。",
    "X75n1510_001:0028a24": "城門開閉。聲聞四十里。復勑耶輸。倍加防察。",
    "X75n1510_001:0028b01": "　壬申二月八　　半夜人定時　　太子命車匿",
    "X75n1510_001:0028b02": "　彼揵陟將來　　四天捧馬足　　釋梵執幡盖",
    "X75n1510_001:0028b03": "　衛持出北門　　諸天忽不現　　行至三由旬",
    "X75n1510_001:0028b04": "　憩息閑林中　　冠瓔付車匿　　迴上父王處",
    "X75n1510_001:0028b05": "　以劒刓鬚髮　　即發如是願　　所有諸眾生",
    "X75n1510_001:0028b06": "　如我除煩惱",
    "X75n1510_001:0028b07": "太子年到十九。壬申二月八夜。諸天下來太子之",
    "X75n1510_001:0028b08": "前。頭面禮足。白言。無量劫來。勤苦修行。今之成熟。",
    "X75n1510_001:0028b09": "出家是宜。太子答言。王勑內外官屬。防衛嚴密。欲",
    "X75n1510_001:0028b10": "出無從。諸天白言。我等方便。使無知者。太子即命",
    "X75n1510_001:0028b11": "車匿。彼揵陟來。四天大王捧馬四足。并接車匿。釋",
    "X75n1510_001:0028b12": "梵執盖。北門自開。不令有聲。出城既畢。諸天忽隱。",
    "X75n1510_001:0028b13": "詰旦太子與車匿行三由旬。屆閑靜林小歇。於是",
    "X75n1510_001:0028b14": "唱言。過去諸佛為求菩提。捨弃飾好。剃除鬚髮。我",
    "X75n1510_001:0028b15": "今亦爾。便脫寶冠與瓔珞等。分付車匿。廻上父王。",
    "X75n1510_001:0028b16": "即以利劒。自刓鬚髮。帝釋接髮。上天起塔。車匿大",
    "X75n1510_001:0028b17": "哭。馬亦悲鳴。緣路而歸。父王姨母及耶輸等。不見",
    "X75n1510_001:0028b18": "太子。哀呼悶絕。舉國悲慕。推求不得也。",
    "X75n1510_001:0028b19": "　至於獵師處　　寶衣易布衣　　遍詣眾仙所",
    "X75n1510_001:0028b20": "　歷問修道法　　皆非解脫道　　調彼而捨去",
    "X75n1510_001:0028b21": "　竟到尼連側　　獨坐靜其慮",
    "X75n1510_001:0028b22": "太子斷髮已。至獵師處。以七寶衣。貿得麤布僧伽",
    "X75n1510_001:0028b23": "梨衣著之。詣跋伽仙林。見諸仙人草樹皮葉以為",
    "X75n1510_001:0028b24": "衣者。或食華果草木。或日止一食。或三日一食。或",
    "X75n1510_001:0028c01": "事水火日月。或倒荊棘之上。或臥水火之前。苦行",
    "X75n1510_001:0028c02": "如此。乃問其故。答欲生天。太子告言。諸天雖樂。福",
    "X75n1510_001:0028c03": "盡輪迴。終為苦趣。云何修諸苦因。以求苦報。辭而",
    "X75n1510_001:0028c04": "別往阿羅邏迦蘭仙人所。詰其所斷生老病死之",
    "X75n1510_001:0028c05": "法。仙人答言。若欲斷者。修習禪定。離欲不善法。得",
    "X75n1510_001:0028c06": "初禪。乃至離於種種相。入非非想處。是則名為究",
    "X75n1510_001:0028c07": "竟解脫。是諸學者之彼岸。太子思惟。其所知見。非",
    "X75n1510_001:0028c08": "究竟處。但盡麤結。猶細結在。非度彼岸。太子調伏",
    "X75n1510_001:0028c09": "是二仙已。求勝法故。遂復前進。至尼連河側。安禪",
    "X75n1510_001:0028c10": "靜坐。",
    "X75n1510_001:0028c11": "　王聞益憂惱　　擇遣五人侍　　一日食一麻",
    "X75n1510_001:0028c12": "　七日食一麥　　三人不耐苦　　弃捨便他去",
    "X75n1510_001:0028c13": "　二人侍左右　　六年無改心",
    "X75n1510_001:0028c14": "父王聞之。倍加懊惱。即選國中豪賢多子孫者五",
    "X75n1510_001:0028c15": "人。各遣一子。其名曰憍陳如。摩訶男。拘利太子。十",
    "X75n1510_001:0028c16": "力迦葉。般剌蜜諦等。追侍太子。若或行時。踰山涉",
    "X75n1510_001:0028c17": "谷。行不擇路。五人不耐其艱。言此狂人。奚可隨之。",
    "X75n1510_001:0028c18": "設委而還。王滅吾家。不如止此。太子靜坐苦行林",
    "X75n1510_001:0028c19": "中守戒。日食一麻一麥。七日食一麻米。設有乞者。",
    "X75n1510_001:0028c20": "亦以施之。五人相從既久。難堪其苦。三人捨去。",
    "X75n1510_001:0028c21": "　太子作是念　　我今行苦行　　形瘦如枯木",
    "X75n1510_001:0028c22": "　命絲幾欲絕　　自餓非真道　　無益於己他",
    "X75n1510_001:0028c23": "　我當受飲食　　然後方成佛　　近有牧牛女",
    "X75n1510_001:0028c24": "　乃為施乳麋　　菩薩既受之　　二人驚又去",
    "X75n1510_001:0029a01": "太子苦行六年。瘦若枯木。於是作念。我若以此羸",
    "X75n1510_001:0029a02": "身取道。彼諸外道當言。自餓是涅槃因。我當受食",
    "X75n1510_001:0029a03": "然後成道。作是念已。淨居天子下來。勸彼林外牧",
    "X75n1510_001:0029a04": "牛女難陀婆羅。令取亂麋供養。既受食竟。身體光",
    "X75n1510_001:0029a05": "悅。二人見驚。謂為退本。又捨而去。",
    "X75n1510_001:0029a06": "　癸未二月八　　獨詣菩提樹　　降魔成正覺",
    "X75n1510_001:0029a07": "　具無量功德",
    "X75n1510_001:0029a08": "太子獨詣畢跋羅樹。同過去佛。以草為座。帝釋化",
    "X75n1510_001:0029a09": "人執獻淨軟草。受已敷座。結加趺坐。觀樹思惟。感",
    "X75n1510_001:0029a10": "天動地。演大光明。覆弊魔宮。波旬恐怖。令其四女",
    "X75n1510_001:0029a11": "往太子所。萬端妖媚。惑之不動。波旬復將八十億",
    "X75n1510_001:0029a12": "眾。故來惱壞。而作是言。若不起去。擲汝海中。菩薩",
    "X75n1510_001:0029a13": "荅言。汝先動我淨瓶。然後可能擲我。八十億眾盡",
    "X75n1510_001:0029a14": "力不能令瓶小動。波旬又勑閻羅大王。阿鼻苦具",
    "X75n1510_001:0029a15": "一切都舉。向菩薩所。菩薩徐舉白毫。地獄罪人心",
    "X75n1510_001:0029a16": "得清涼。稱南無佛。尋脫苦所。波旬前近。欲與相難。",
    "X75n1510_001:0029a17": "菩薩以智慧力。申手按地。地為震動。魔及兵眾顛",
    "X75n1510_001:0029a18": "倒而墮。菩薩降魔已竟。結解漏盡。生死已斷。明星",
    "X75n1510_001:0029a19": "出時。霍然大悟。成等正覺。具十八法十種神力四",
    "X75n1510_001:0029a20": "無所畏。于時大地十八相動。天作伎藥。散花燒香。",
    "X75n1510_001:0029a21": "天龍八部所設供養。充塞虗空。此乃周穆王即位",
    "X75n1510_001:0029a22": "第三年癸未二月八日夜。太子是年。年登三十矣。",
    "X75n1510_001:0029a23": "又上云十八法者。一身無失。二口無失。三念無失。",
    "X75n1510_001:0029a24": "四無異相。五無不定心。六無不知已捨。七欲無減。",
    "X75n1510_001:0029b01": "八精進無減。九念無減。十慧無減。十一解脫無減。",
    "X75n1510_001:0029b02": "十二解脫知見無減。十三一切身業隨智慧行。十",
    "X75n1510_001:0029b03": "四一切口業隨智慧行。十五一切意業隨智慧行。",
    "X75n1510_001:0029b04": "十六知過去世無礙。十七知未來世無礙。十八知",
    "X75n1510_001:0029b05": "現在世無礙也。十力者。一是處非處力。二業力。三",
    "X75n1510_001:0029b06": "定。四根。五欲。六性。七至道處。八宿命。九天眼。十漏",
    "X75n1510_001:0029b07": "盡也。四無所畏者。一一切智無畏。二漏盡。三說障",
    "X75n1510_001:0029b08": "道。四說苦盡道也。十八相者。謂震吼覺動起涌六",
    "X75n1510_001:0029b09": "種。一一各三。謂震遍震等遍震。餘五亦然。故成十",
    "X75n1510_001:0029b10": "八焉。又菩提留支引經頌云。八年作孾孩。七年作",
    "X75n1510_001:0029b11": "童子。四年學五明。十年受五欲。一十九出家。六年",
    "X75n1510_001:0029b12": "行苦行。三十五成道。七十九入滅。又梵網經云。七",
    "X75n1510_001:0029b13": "歲出家。三十成道。如是三說不同者。以大小機見",
    "X75n1510_001:0029b14": "異故。",
    "X75n1510_001:0029b15": "　爾時作是念　　我所得妙法　　當廣應開演",
    "X75n1510_001:0029b16": "　利樂於一切",
    "X75n1510_001:0029b17": "菩薩既成道已。於三七日中。思惟利生方便。如法",
    "X75n1510_001:0029b18": "華經云。我始坐道場。觀樹亦經行。於三七日中。思",
    "X75n1510_001:0029b19": "惟如是事(初七日思)。我所得智慧。微妙最第一。眾生諸",
    "X75n1510_001:0029b20": "根鈍。著樂癡所盲。如斯之等類。云何而可度。爾時",
    "X75n1510_001:0029b21": "諸梵王。及諸天帝釋。護世四天王。請我轉法輪(二七",
    "X75n1510_001:0029b22": "日思)。我即自思惟。若但讚佛乘。眾生不信受。破法墮",
    "X75n1510_001:0029b23": "惡道。我寧不說法。疾入於涅槃(三七日思)。尋念過去佛。",
    "X75n1510_001:0029b24": "所行方便力。我今所得道。亦應說三乘(云云)。思惟",
    "X75n1510_001:0029c01": "是已。即趣奈苑。二十年中。說四阿含經。八年說方",
    "X75n1510_001:0029c02": "等諸經。二十二年說諸部般若。八年說法華涅槃",
    "X75n1510_001:0029c03": "二經。度盡有緣之眾。能事已畢。年到七十九。入般",
    "X75n1510_001:0029c04": "涅槃也。大綱如是。今引祖文。略示其要。如天台四",
    "X75n1510_001:0029c05": "教儀云。智者大師以五時八教。判釋東流一代聖",
    "X75n1510_001:0029c06": "教。罄無不盡。言五時者。一華嚴時。二鹿苑時。三方",
    "X75n1510_001:0029c07": "等時。四般若時。五法華涅槃時。是名五時。言八教",
    "X75n1510_001:0029c08": "者。頓漸秘密不定。此四名化儀。如世藥方。藏通別",
    "X75n1510_001:0029c09": "圓。此四名化法。如辦藥味。是為八教〔第一華嚴",
    "X75n1510_001:0029c10": "時者。如來初成正覺。在寂滅道場。四十一位法身",
    "X75n1510_001:0029c11": "大士。及宿世根熟天龍八部一時圍遶。如雲籠月。",
    "X75n1510_001:0029c12": "爾時如來現舍那身。說圓滿脩多羅。故名頓教〕〔",
    "X75n1510_001:0029c13": "第二鹿苑時者。佛為三乘根性。於頓無益。故不動",
    "X75n1510_001:0029c14": "寂場而遊鹿苑。脫舍那珍御之服。著丈六弊垢之",
    "X75n1510_001:0029c15": "衣。亦從兜率降下。託胎出胎。納妃生子。出家苦行。",
    "X75n1510_001:0029c16": "六年已後。木菩提樹下。以草為座。成劣應丈六身",
    "X75n1510_001:0029c17": "佛。為三乘根人。說生滅四諦十二因緣事六度等",
    "X75n1510_001:0029c18": "法。諸人聞已。依教修行。證偏真理〕〔第三方等時",
    "X75n1510_001:0029c19": "者。彼二乘人貪著小乘。謂是究竟。不能預大。故說",
    "X75n1510_001:0029c20": "維摩思益楞伽楞嚴三昧全光明勝鬘等諸大乘",
    "X75n1510_001:0029c21": "經。憚偏斥小。歎大褒圓。彼二乘眾聞是法已。內懷",
    "X75n1510_001:0029c22": "慙愧。心漸淳淑。耻小慕大也〕〔第四般若時者。機",
    "X75n1510_001:0029c23": "根漸熟。次說摩訶般若金剛般若光讚般若大品",
    "X75n1510_001:0029c24": "般若等諸部般若。命空生身子。轉教菩薩。令知諸",
    "X75n1510_001:0030a01": "法融通淘汰。已上三時對華嚴頓故。總名為漸〕〔",
    "X75n1510_001:0030a02": "第五法華涅槃時者。機緣已熟。可令開示悟入佛",
    "X75n1510_001:0030a03": "之知見。次說法華。開前頓漸。會入非頓非漸。故言",
    "X75n1510_001:0030a04": "開權顯實。會三歸一。廢權立實。彼諸聲聞。般若時",
    "X75n1510_001:0030a05": "受勑轉教。皆知法藏。故至法華會上。開示悟入佛",
    "X75n1510_001:0030a06": "之知見。授記作佛而已。次說涅槃者。有二義。一為",
    "X75n1510_001:0030a07": "未熟者。更說四教。具談佛性。令具真常入大涅槃。",
    "X75n1510_001:0030a08": "故名捃拾教。二為末代鈍根。於佛法中。起斷滅見。",
    "X75n1510_001:0030a09": "夭傷慧命。亡失法身。設三種權。扶一圓實。故名扶",
    "X75n1510_001:0030a10": "律談常教。若論時味。與法華同。論其部內。純雜小",
    "X75n1510_001:0030a11": "異。何者。法華純說圓教。涅槃雜說四教故也〕。",
    "X75n1510_001:0030a12": "問五時與頓漸之義如是。秘密不定藏通別圓其",
    "X75n1510_001:0030a13": "義云何。答秘密教者。前四時中。如來三輪不思議",
    "X75n1510_001:0030a14": "故。或為此人說頓。或為彼人說漸。彼此互不相知。",
    "X75n1510_001:0030a15": "能令得益。故名秘密教。不定教者。於四時中。佛以",
    "X75n1510_001:0030a16": "一音演說法。眾生隨類各得解。此則如來不思議",
    "X75n1510_001:0030a17": "力。能令眾生於漸說中得頓益。於頓說中得漸益。",
    "X75n1510_001:0030a18": "如是得益不同。故名不定教　藏等四教。行人修",
    "X75n1510_001:0030a19": "行。斷惑證道之法。不可具錄。今當略示。言藏教者。",
    "X75n1510_001:0030a20": "小乘三藏也。一修多羅藏。即四阿含經。二阿毗曇",
    "X75n1510_001:0030a21": "藏。即俱舍婆沙論。三毗尼藏。即五部律等。聲聞依",
    "X75n1510_001:0030a22": "生滅四諦修行。斷三界見思惑盡。證偏真理。緣覺",
    "X75n1510_001:0030a23": "觀十二因緣。覺真諦理。此人斷見思盡。更侵習氣。",
    "X75n1510_001:0030a24": "故居聲聞上。菩薩依四諦境。發四弘願。修六度行。",
    "X75n1510_001:0030b01": "滿三阿僧祇劫。入世第一位。發真無漏。頓斷見思",
    "X75n1510_001:0030b02": "習氣。木菩提樹下。成劣應丈六身佛。為鈍根三乘",
    "X75n1510_001:0030b03": "人。說生滅四諦。現老比丘相。入無餘涅槃〔言通",
    "X75n1510_001:0030b04": "教者。通前藏教。通後別圓。又此教三人同以無言",
    "X75n1510_001:0030b05": "說道。體色入空。故名通教。聲聞但斷三界見思惑",
    "X75n1510_001:0030b06": "盡。不能侵習。如燒木成炭。辟支佛更侵習氣。如燒",
    "X75n1510_001:0030b07": "炭成灰。菩薩正使斷盡。與二乘同。扶習潤生。遊戲",
    "X75n1510_001:0030b08": "神通。淨佛國土。機緣若熟。頓斷殘習。七寶菩提樹",
    "X75n1510_001:0030b09": "下。天衣為座。現帶劣勝應身成佛。為三乘人。說無",
    "X75n1510_001:0030b10": "生四諦。此藏通二教。三人所證雖同。大小巧拙永",
    "X75n1510_001:0030b11": "異。何者。藏則小拙。謂不通於大故小。析色入空故",
    "X75n1510_001:0030b12": "拙。雖當教內三人上中下異。望通三人。則一概鈍",
    "X75n1510_001:0030b13": "根。通則大巧。謂大乘初門故大。體色入空故巧。雖",
    "X75n1510_001:0030b14": "當教內三人上中下異。若望藏教。則一概為利。般",
    "X75n1510_001:0030b15": "若方等部內共般若等。即此教也。言共般若者。共",
    "X75n1510_001:0030b16": "二乘法說也〕〔言別教者。別前二教。別後圓教故",
    "X75n1510_001:0030b17": "也。諸大乘經廣明菩薩歷劫修行。行位次第互不",
    "X75n1510_001:0030b18": "相攝。並此教之相也。此教菩薩行位次第。有五十",
    "X75n1510_001:0030b19": "二。謂十信十住十行十迴向十地等覺妙覺也。十",
    "X75n1510_001:0030b20": "信伏三界見思煩惱。初住斷見。七住斷思。與藏通",
    "X75n1510_001:0030b21": "二佛齊。十住斷界內塵沙惑。伏界外塵沙。十行斷",
    "X75n1510_001:0030b22": "界外塵沙。十向伏無明。習中觀。登初地。破一分無",
    "X75n1510_001:0030b23": "明。證一分三德。謂法身般若解脫也。現身百界。八",
    "X75n1510_001:0030b24": "相成佛。化度群生。然不知上地菩薩舉足動步。次",
    "X75n1510_001:0030c01": "入二地。千界作佛。如是地地功德十倍。從此至妙",
    "X75n1510_001:0030c02": "覺。破十二品無明。坐蓮華藏世界大寶花王座。現",
    "X75n1510_001:0030c03": "圓滿報身成佛。為鈍根菩薩眾。說無量四諦〕〔言",
    "X75n1510_001:0030c04": "圓教者。諸大乘經說佛境界不共三乘位次。捴屬",
    "X75n1510_001:0030c05": "此教。如華嚴云。初發心時。便成正覺。所有慧身不",
    "X75n1510_001:0030c06": "由他悟。法華云。開示悟入佛之知見。維摩云。入此",
    "X75n1510_001:0030c07": "室者。唯聞諸佛功德之香。有經云。如人浴大海已",
    "X75n1510_001:0030c08": "用諸河水。如是等類。並屬此教。此教位次。如別教",
    "X75n1510_001:0030c09": "五十二位。然別則位位互不相攝。圓則位位相攝。",
    "X75n1510_001:0030c10": "如帝網珠珠珠相映。於此五十二位。更加五品弟",
    "X75n1510_001:0030c11": "子位。謂一隨喜品。二讀誦品。三說法品。四兼行六",
    "X75n1510_001:0030c12": "度品。五正行六度品。此位圓伏五住煩惱。即外凡",
    "X75n1510_001:0030c13": "位。與別十信同。次追六根淨位。即十信也。初信斷",
    "X75n1510_001:0030c14": "見。現真理。七信斷思。十信斷界外塵沙。與別住行",
    "X75n1510_001:0030c15": "向齊。次入初住。斷一品無明。證一分三德。現身百",
    "X75n1510_001:0030c16": "界。八相化物。與別初地齊。華嚴云。初發心時便成",
    "X75n1510_001:0030c17": "正覺者。即此位成佛。是乃此教真因。謂成妙覺。謬",
    "X75n1510_001:0030c18": "之甚矣。從此至第二行。各斷一品無明。增一分中",
    "X75n1510_001:0030c19": "道。與別妙覺齊。三行已去。別教之人。尚不知名。何",
    "X75n1510_001:0030c20": "況伏斷。故以我家之真因。為汝家之極果。從三行",
    "X75n1510_001:0030c21": "去。至於妙覺。破三十品惑。究竟登涅槃山頂。諸法",
    "X75n1510_001:0030c22": "不生。般若不生。不生不生名大涅槃。以虛空為座。",
    "X75n1510_001:0030c23": "成清淨法身佛。居常寂光土。說無作四諦。是為五",
    "X75n1510_001:0030c24": "時八教之大綱。具如天台妙玄中說〕。",
    "X75n1510_001:0031a01": "　初在寂滅場　　十方賢聖會　　文殊普賢等",
    "X75n1510_001:0031a02": "　法身諸大士　　及與眾龍天　　拱之為影響",
    "X75n1510_001:0031a03": "　佛現舍那身　　頓說華嚴經　　是法不思議",
    "X75n1510_001:0031a04": "　法界以為體　　一塵含十方　　剎那攝三際",
    "X75n1510_001:0031a05": "　一多即無二　　三法無差別　　清淨妙法身",
    "X75n1510_001:0031a06": "　湛然應一切　　初發道心時　　即便成正覺",
    "X75n1510_001:0031a07": "　又令諸大士　　各談五位法　　亦有善財童",
    "X75n1510_001:0031a08": "　歷參諸善友　　各隨其所問　　答示種種法",
    "X75n1510_001:0031a09": "　如是圓滿教　　大山機所擔　　小雖在其座",
    "X75n1510_001:0031a10": "　猶如聾瘂等　　譬如喪家子　　一日到其舍",
    "X75n1510_001:0031a11": "　見父勢尊嚴　　畏懼便他走",
    "X75n1510_001:0031a12": "華嚴以法界為體。圓融無礙。一多不二。該括始終。",
    "X75n1510_001:0031a13": "無出無沒。不可思議。剎那此云一念。三際是過去",
    "X75n1510_001:0031a14": "現在未來也。謂一念之中。諧盡三世之際。三法者。",
    "X75n1510_001:0031a15": "佛法心法眾生法。經中有如來林菩薩云。如心佛",
    "X75n1510_001:0031a16": "亦爾。如佛眾生然。心佛及眾生。是三無差別。又有",
    "X75n1510_001:0031a17": "金剛幢法慧等諸大士眾。承佛神力。各說五位法",
    "X75n1510_001:0031a18": "門。謂住行向地等妙覺也。又善財童子。覺城東畔。",
    "X75n1510_001:0031a19": "初遇文殊。頓證法界。自此歷參五十三知識。因問",
    "X75n1510_001:0031a20": "各答所知一法。大山機者。經云。譬如日出。先照須",
    "X75n1510_001:0031a21": "彌等諸大山王。佛日亦爾。先照菩薩諸大山王(云",
    "X75n1510_001:0031a22": "云)。是以二乘雖在一席。如聾若瘂。故四教儀云。所",
    "X75n1510_001:0031a23": "說法門雖廣大圓滿。攝機不盡故。未暢如來出世",
    "X75n1510_001:0031a24": "本懷也。喪家窮子事如下注。",
    "X75n1510_001:0031b01": "　佛即作是念　　若但讚佛乘　　眾生不信受",
    "X75n1510_001:0031b02": "　破法墮惡道　　我寧不說法　　疾入於涅槃",
    "X75n1510_001:0031b03": "　尋念過去佛　　所行方便力　　我今所得道",
    "X75n1510_001:0031b04": "　亦應說三乘　　是時十方佛　　皆現讚善哉",
    "X75n1510_001:0031b05": "　如諸佛所行　　且設方便事　　脫舍那珍服",
    "X75n1510_001:0031b06": "　著丈六垢衣　　不動寂滅場　　而遊鹿野苑",
    "X75n1510_001:0031b07": "　先為前五人　　轉四諦法輪　　聞已即成果",
    "X75n1510_001:0031b08": "　世有三寶名　　從茲十二年　　說四阿含經",
    "X75n1510_001:0031b09": "　諸有三乘人　　依修皆證道　　是名半字教",
    "X75n1510_001:0031b10": "　黃葉止啼耳　　如父設方便　　引子令除糞",
    "X75n1510_001:0031b11": "　止得一日價　　便自以為足",
    "X75n1510_001:0031b12": "法華偈云。作是思惟時。十方佛皆現。梵音慰喻我。",
    "X75n1510_001:0031b13": "善哉釋迦文。第一之導師。得是無上法。隨諸一切",
    "X75n1510_001:0031b14": "佛。而用方便力。我等亦皆得最妙第一法。為諸眾",
    "X75n1510_001:0031b15": "生類。分別說三乘。我聞諸佛音。即趣波羅奈。諸法",
    "X75n1510_001:0031b16": "寂滅相。不可以言宣。以方便力故。為五比丘說(云",
    "X75n1510_001:0031b17": "云)。又珍服垢衣以譬為言。如法華經說。今示其略。",
    "X75n1510_001:0031b18": "有一長者。失子既久。其子遊行。遂至父舍。見父尊",
    "X75n1510_001:0031b19": "嚴。畏懼而走。父遙見之。審知是子。遣使捉來。窮子",
    "X75n1510_001:0031b20": "驚喚。迷悶躃地。長者方便。脫其珍服。即著垢衣。乃",
    "X75n1510_001:0031b21": "接其子。以喻如來現舍那身。頓說華嚴。二乘如聾。",
    "X75n1510_001:0031b22": "竟無所益。如設方便。現丈六身。說生滅法。乃令入",
    "X75n1510_001:0031b23": "道。然不離寂場而遊化鹿苑。不捨本身而示現迹",
    "X75n1510_001:0031b24": "形。言鹿野者。昔群鹿所居。以之名也。事如大論中",
    "X75n1510_001:0031c01": "說。佛趣鹿苑。作是思惟。我欲開於甘露法門。誰應",
    "X75n1510_001:0031c02": "先聞。因念憍陳如等五人。悉皆聰明。又夙有願。先",
    "X75n1510_001:0031c03": "應度之。時五人等投佛出家。世尊喚言善來比丘。",
    "X75n1510_001:0031c04": "鬚髮自落。袈裟著身。即成沙門。佛問。汝知色受想",
    "X75n1510_001:0031c05": "行識為是常無常。為是苦非苦。為是空非空。為有",
    "X75n1510_001:0031c06": "我非有我。五人聞已。漏盡意解。成阿羅漢。即便答",
    "X75n1510_001:0031c07": "言。是五陰法。實是無常苦空無我。諸天唱言。如來",
    "X75n1510_001:0031c08": "今日轉大法輪。世有三寶。謂如來是佛寶。四諦是",
    "X75n1510_001:0031c09": "法寶。五羅漢是僧寶。為諸天人第一福田。又三寶",
    "X75n1510_001:0031c10": "亦云三尊。此三尊稱寶者何。寶性論云。三寶有六",
    "X75n1510_001:0031c11": "義。一者希有義。如世珍寶。貧窮之人所不能得。三",
    "X75n1510_001:0031c12": "寶亦爾。薄福眾生萬劫難值。二者離垢義。如世珍",
    "X75n1510_001:0031c13": "寶。體無瘕謫。三寶亦爾。隨離諸垢。三勢力義。如世",
    "X75n1510_001:0031c14": "珍寶。除貧去毒。有大勢力。三寶亦爾。具不思議大",
    "X75n1510_001:0031c15": "神通力。四莊嚴義。如世珍寶。能嚴身首。令身殊好。",
    "X75n1510_001:0031c16": "三寶亦爾。能嚴行者。令身清淨。五最勝義。如世珍",
    "X75n1510_001:0031c17": "寶。諸物中勝。三寶亦爾。一切世中最為殊勝。六不",
    "X75n1510_001:0031c18": "改義。如世真金。燒打磨煉。不能改變。三寶亦爾。不",
    "X75n1510_001:0031c19": "為世間諸法改故。四阿含者。增一阿含。長阿含。中",
    "X75n1510_001:0031c20": "阿含。雜阿含也。此中分別三界之法。極至二乘之",
    "X75n1510_001:0031c21": "果。但是九部經耳。九部名目文煩不錄。半字黃葉",
    "X75n1510_001:0031c22": "二譬。出涅槃經。如有長者教諸癡子。先教半字。後",
    "X75n1510_001:0031c23": "授滿字。則能易解。佛亦如是。為鈍根人先教小法。",
    "X75n1510_001:0031c24": "漸令入大。又如嬰兒啼哭不已。母將黃葉弄而與",
    "X75n1510_001:0032a01": "之。兒謂是金。悅而不啼。二乘亦爾。證二涅槃。謂是",
    "X75n1510_001:0032a02": "究竟。自以為足。",
    "X75n1510_001:0032a03": "　華嚴與阿含　　一時無前後　　小見丈六佛",
    "X75n1510_001:0032a04": "　但說阿含經　　大覩舍那佛　　恒說華嚴經",
    "X75n1510_001:0032a05": "　一佛一音說　　機見乃不同　　譬如但一水",
    "X75n1510_001:0032a06": "　四見各殊異　　又如五天王　　見一珠各色",
    "X75n1510_001:0032a07": "華嚴阿含一時者。佛身是一。法門無二。而機見各",
    "X75n1510_001:0032a08": "異。何者。三藏機。見佛在木菩提樹下。生草為座。現",
    "X75n1510_001:0032a09": "劣應身。說生滅四諦。通教機。見佛在七寶菩提樹",
    "X75n1510_001:0032a10": "下。天衣為座。現帶劣勝應身。說無生四諦。別教機。",
    "X75n1510_001:0032a11": "見佛在蓮華藏世界大寶華王座。現尊特報身。說",
    "X75n1510_001:0032a12": "無量四諦。圓教機。見佛在常寂光土。以虗空為座。",
    "X75n1510_001:0032a13": "現清淨法身。說無作四諦。是則如將一水。天見琉",
    "X75n1510_001:0032a14": "璃。人見水。魚見屋。鬼見火。又如佛以隨色摩尼珠。",
    "X75n1510_001:0032a15": "示五方天王云。此珠何色。東曰青。南曰赤。西曰白。",
    "X75n1510_001:0032a16": "北曰黑。中曰黃。互說異色。而珠圓明。無定色也。佛",
    "X75n1510_001:0032a17": "身亦爾。清淨無礙。但隨機緣。示現四身。非止四身。",
    "X75n1510_001:0032a18": "隨類攝化。則普現六道四生無量種身也。若局論。",
    "X75n1510_001:0032a19": "則華嚴攝在阿含時中。若通論。則華嚴時長。通至",
    "X75n1510_001:0032a20": "五時。何者。彼經云。常說恒說無時不說故也。",
    "X75n1510_001:0032a21": "　佛憫鈍根人　　貪著小三藏　　謂是究竟法",
    "X75n1510_001:0032a22": "　不生樂大心　　欲令入大乘　　八載說方等",
    "X75n1510_001:0032a23": "　彈偏以褒圓　　斥小而歎大　　毀訾二乘人",
    "X75n1510_001:0032a24": "　如焦芽敗種　　是斷佛種者　　諸佛所難化",
    "X75n1510_001:0032b01": "　二乘聞此語　　泣動大千界　　迴心耻小法",
    "X75n1510_001:0032b02": "　而生慕大志　　如子不畏父　　雖出入其門",
    "X75n1510_001:0032b03": "　猶謂客賤人　　止宿草庵中",
    "X75n1510_001:0032b04": "第三方等時。對半說滿。四教俱說。彈斥偏小。褒揚",
    "X75n1510_001:0032b05": "圓大。二乘聞已。耻小慕大。得通教益。訶嘖二乘事。",
    "X75n1510_001:0032b06": "如淨名等經說。如彼窮子。到其父舍。為除糞穢。經",
    "X75n1510_001:0032b07": "二十年。長者告言。汝如吾子。由是之故。於其門內。",
    "X75n1510_001:0032b08": "入出無難。猶處門外。止宿草庵。二乘亦爾。雖聞方",
    "X75n1510_001:0032b09": "等大乘之法。而謂是菩薩事。非己智分。不肯迴小",
    "X75n1510_001:0032b10": "向大。猶居羅漢。",
    "X75n1510_001:0032b11": "　次經廿二年　　說諸部般若　　諸法皆清淨",
    "X75n1510_001:0032b12": "　色空無罣礙　　佛說法度生　　而無聞說者",
    "X75n1510_001:0032b13": "　菩薩行六度　　亦無能所相　　求佛以色聲",
    "X75n1510_001:0032b14": "　是人甚邪倒　　觀法離人我　　乃名真佛子",
    "X75n1510_001:0032b15": "　佛說如是義　　加空生身子　　轉教諸菩薩",
    "X75n1510_001:0032b16": "　令知法寶藏　　菩薩聞是法　　日夜勤精進",
    "X75n1510_001:0032b17": "　得受諸佛記　　當成無上道　　而彼二人等",
    "X75n1510_001:0032b18": "　雖能為他說　　以為非己分　　永無希取想",
    "X75n1510_001:0032b19": "　如子受父勑　　領知諸寶藏　　猶未捨劣心",
    "X75n1510_001:0032b20": "　無懷取一喰",
    "X75n1510_001:0032b21": "第四般若時。但說空理。破諸有相。言諸法者。謂一",
    "X75n1510_001:0032b22": "切世間陰界入等。及與三乘諦緣度法。乃至諸佛",
    "X75n1510_001:0032b23": "十力菩提。如是諸法。悉皆清淨。無二無別。是以大",
    "X75n1510_001:0032b24": "般若云。五蘊清淨故。一切智智清淨。乃至諸佛無",
    "X75n1510_001:0032c01": "上正等菩提清淨。又金剛經云。若以色見我。以音",
    "X75n1510_001:0032c02": "聲求我。是人行邪道。不能見如來。又云。離一切諸",
    "X75n1510_001:0032c03": "相。則名諸佛。又云。菩薩應如是降伏其心。我應滅",
    "X75n1510_001:0032c04": "度無量眾生。而無有一眾生得滅度者。何以故。若",
    "X75n1510_001:0032c05": "菩薩有我相人相眾生相壽者相。則非菩薩。般若",
    "X75n1510_001:0032c06": "論云。其說法者無說無示。其聽法者無聞無得。淨",
    "X75n1510_001:0032c07": "名云。平等真法界。佛不度眾生。空生則須菩提也。",
    "X75n1510_001:0032c08": "以其生時家中庫藏皆空故以名焉。身子則舍利",
    "X75n1510_001:0032c09": "弗也。舍利母之姓。弗者翻云子也。以其母身好故。",
    "X75n1510_001:0032c10": "竺人皆稱身子。空生解空第一。身子智慧第一。而",
    "X75n1510_001:0032c11": "此二人易解般若之義。故佛以般若。加此二人。轉",
    "X75n1510_001:0032c12": "教菩薩令知法藏。心漸通泰。如彼窮子受其父勑。",
    "X75n1510_001:0032c13": "領知眾物。而無希取一喰之意。下劣之心亦未能",
    "X75n1510_001:0032c14": "捨。",
    "X75n1510_001:0032c15": "　佛知機已熟　　如癰將欲潰　　久默之本懷",
    "X75n1510_001:0032c16": "　正當可暢時　　次至靈鷲山　　三周說法華",
    "X75n1510_001:0032c17": "　開權顯真實　　會三歸一乘　　諸法本寂滅",
    "X75n1510_001:0032c18": "　世間相常住　　龍女頓成佛　　聲聞受佛記",
    "X75n1510_001:0032c19": "　天人及鬼畜　　乃至蜎蜚類　　一切有心者",
    "X75n1510_001:0032c20": "　無一不成佛　　當知佛知見　　蘊在眾生心",
    "X75n1510_001:0032c21": "　盡令開悟入　　一大事圓成　　父知子心大",
    "X75n1510_001:0032c22": "　命聚王與族　　家珍悉以付　　相對共歡娛",
    "X75n1510_001:0032c23": "佛興于世者。但為一大事因緣故也。何謂大事因",
    "X75n1510_001:0032c24": "緣。欲令眾生開示悟入佛之知見。而機宜不同。故",
    "X75n1510_001:0033a01": "始自華嚴。終至般若。於其中間。先以專大。次復專",
    "X75n1510_001:0033a02": "小。或半滿相對。或權實相隔。橫說竪說。廣演諸法。",
    "X75n1510_001:0033a03": "逗機益物。無有毫差。然非本懷也。及靈山說法華",
    "X75n1510_001:0033a04": "經。令三乘九界咸悟一佛乘。乃暢本懷。大事因緣",
    "X75n1510_001:0033a05": "妙極於此。三周者。法說周譬喻周因緣周。上根於",
    "X75n1510_001:0033a06": "法說周。悟佛知見。得記作佛。而中根抱迷未遣。次",
    "X75n1510_001:0033a07": "說火宅三車譬。乃得領解。得受佛記。又有下根。猶",
    "X75n1510_001:0033a08": "未能解。次說過去因緣。乃能悟入。皆受記莂。開權",
    "X75n1510_001:0033a09": "顯實者。開前四時三教之權。顯一佛乘實相之真。",
    "X75n1510_001:0033a10": "又開眾生三毒妄心。即顯諸佛三德實相。會三歸",
    "X75n1510_001:0033a11": "一者。融會三乘。顯一佛乘。天台智者大師以本迹",
    "X75n1510_001:0033a12": "二門消釋。謂從序品至安樂行品十四品。名為迹",
    "X75n1510_001:0033a13": "門。從涌出品盡經十四品。名為本門。諸經中本迹。",
    "X75n1510_001:0033a14": "以寂場所成法報為本。從本所起勝劣兩應為迹。",
    "X75n1510_001:0033a15": "今經取塵點劫前本坐道場所成三身為本。自大",
    "X75n1510_001:0033a16": "通中間。乃至今日所成三身。皆名為迹。妙樂記云。",
    "X75n1510_001:0033a17": "他人不見今經本迹。但知從勝專求法身。如此法",
    "X75n1510_001:0033a18": "本與眾經共勝翻成劣。若得久本。則近迹不失。若",
    "X75n1510_001:0033a19": "但云法身。尚失中間。何況遠本。玄義云。迹與諸經",
    "X75n1510_001:0033a20": "有同有異。本與諸經一向永異。解曰。迹與諸經同",
    "X75n1510_001:0033a21": "者。謂諸部中圓。異者諸部中兼三教故。本則一向",
    "X75n1510_001:0033a22": "永異者。諸部中不明久遠之本故也。",
    "X75n1510_001:0033a23": "　說迹事已周　　欲顯本地壽　　召致本眷屬",
    "X75n1510_001:0033a24": "　說所未曾說　　佛從成佛來　　無量僧祇劫",
    "X75n1510_001:0033b01": "　剎塵剎塵數　　其劫過於是　　一生補處尊",
    "X75n1510_001:0033b02": "　尚不窮其限　　況餘諸薩埵　　焉能知少分",
    "X75n1510_001:0033b03": "　雖云入涅槃　　是亦非真滅　　如醫去他國",
    "X75n1510_001:0033b04": "　為治狂子故",
    "X75n1510_001:0033b05": "如來壽量品云。我成佛已來。無量無邊阿僧祇劫。",
    "X75n1510_001:0033b06": "譬如五百千萬億那由他阿僧祇三千大千世界",
    "X75n1510_001:0033b07": "末為微塵。過於五百千萬億那由他阿僧祇國。乃",
    "X75n1510_001:0033b08": "下一塵。如是展轉。盡是微塵。是諸國土可得知其",
    "X75n1510_001:0033b09": "數不。彌勒菩薩等俱白佛言。是諸世界無量無邊。",
    "X75n1510_001:0033b10": "我等於是事中。亦所不達。佛言。是諸世界若著微",
    "X75n1510_001:0033b11": "塵。及不著者。盡以為塵。一塵一劫。我成佛已來。復",
    "X75n1510_001:0033b12": "過是數。自從是來。我常在此娑婆世界說法教化。",
    "X75n1510_001:0033b13": "亦於餘處無量國土導利眾生。乃至云。譬如良毉",
    "X75n1510_001:0033b14": "善治眾病。是人多諸子息。以有事緣。遠至餘國。諸",
    "X75n1510_001:0033b15": "子於後飲他毒藥。是時其父還來歸家。見諸子等。",
    "X75n1510_001:0033b16": "或失本心。或不失者。依方煉藥。與之令服。不失心",
    "X75n1510_001:0033b17": "者。飲藥病愈。餘失心者。而不肯服。父作是念。我今",
    "X75n1510_001:0033b18": "當設方便令服此藥。即作是念。我今衰老。死時已",
    "X75n1510_001:0033b19": "至。是好良藥。今留在此。汝可取服。作是教已。復至",
    "X75n1510_001:0033b20": "他國。遣使還告。汝父已死。是時諸子聞父背喪。心",
    "X75n1510_001:0033b21": "大憂惱。而作是念。若父在者。憐愍救護。今者捨我。",
    "X75n1510_001:0033b22": "遠喪他國。自惟孤露。無復恃怙。心遂醒悟。乃服其",
    "X75n1510_001:0033b23": "藥。病悉除愈。佛亦如是。若久住世。薄德眾生見佛",
    "X75n1510_001:0033b24": "常在。便懷厭怠。不生難遭之想恭敬之心。是故如",
    "X75n1510_001:0033c01": "來雖不實滅。而言滅度(云云)。本眷屬者。佛說迹竟。",
    "X75n1510_001:0033c02": "欲顯本地本時弟子。從地涌出。數不可說。皆久植",
    "X75n1510_001:0033c03": "德本。具諸三昧。有大神通。非是伽耶成佛所化。如",
    "X75n1510_001:0033c04": "父少子老。令眾不信。是故如來說壽長遠。以決眾",
    "X75n1510_001:0033c05": "疑。令獲大利。十信。",
    "X75n1510_001:0033c06": "　佛說壽命時　　得益者無數　　八界微塵眾",
    "X75n1510_001:0033c07": "　皆發菩提心　　復有諸菩薩　　增道損生多",
    "X75n1510_001:0033c08": "　或證三賢位　　或登十聖地　　或入金剛心",
    "X75n1510_001:0033c09": "　鄰于大覺地　　獲斯勝利者　　大千剎塵數",
    "X75n1510_001:0033c10": "分別功德品云。佛說壽命長遠時。六百八十萬億",
    "X75n1510_001:0033c11": "那由他恒河沙眾生。得無生法忍。復有千倍菩薩。",
    "X75n1510_001:0033c12": "得聞持陀羅尼。乃至一四天下微塵數菩薩。一生",
    "X75n1510_001:0033c13": "當得阿耨菩提。又云。其有眾生。聞佛壽命長遠如",
    "X75n1510_001:0033c14": "是。乃至能生一念信解。所得功德無有限量。若有",
    "X75n1510_001:0033c15": "善男子善女人。為阿耨多羅三藐三菩提故。於八",
    "X75n1510_001:0033c16": "十萬億那由他劫。行五波羅蜜。以是功德。比前功",
    "X75n1510_001:0033c17": "德。百分千分百千萬億分。不及其一。乃至筭數譬",
    "X75n1510_001:0033c18": "喻所不能及。若有人有如是功德。於阿耨菩提退",
    "X75n1510_001:0033c19": "者。無有是處。又妙玄中云。聞本地功德。轉更深廣。",
    "X75n1510_001:0033c20": "不可稱量。不比前來迹中之益。何者。佛境轉深。功",
    "X75n1510_001:0033c21": "德亦大。是以令此諸菩薩等增道損生(道即三德生即無明)。",
    "X75n1510_001:0033c22": "至於極位也。白蓮結社文中云。佛世當機。尚未早",
    "X75n1510_001:0033c23": "聞久遠之壽。我等當此後五百歲。聞佛開顯本地",
    "X75n1510_001:0033c24": "壽量。以結勝緣。豈不慶快乎。",
    "X75n1510_001:0034a01": "　如是圓妙法　　多年默不說　　今朝乃開演",
    "X75n1510_001:0034a02": "　如王解髻珠　　是名圓中圓　　亦為王中王",
    "X75n1510_001:0034a03": "　醍醐之上味　　眾病之良藥　　一念隨喜者",
    "X75n1510_001:0034a04": "　其福不可限　　佛說是經時　　人間歲八周",
    "X75n1510_001:0034a05": "經云。譬如強力轉輪之王。兵戰有功。賞賜諸物象",
    "X75n1510_001:0034a06": "馬車乘及諸田宅。或與衣服種種珍寶奴婢財物。",
    "X75n1510_001:0034a07": "歡喜賜與。如有勇健能為難事。王解髻中明珠與",
    "X75n1510_001:0034a08": "之。如來亦爾。為諸法王。以大慈悲。如法化世。見一",
    "X75n1510_001:0034a09": "切人受諸苦惱。欲求解脫。與諸魔戰。為是眾生。說",
    "X75n1510_001:0034a10": "種種法。以大方便。說此諸經。既知眾生得其力已。",
    "X75n1510_001:0034a11": "末後乃為說是法華。如王解髻明珠賜之。此經為",
    "X75n1510_001:0034a12": "尊。眾經中上。我當守護。不妄開示。今正是時。為汝",
    "X75n1510_001:0034a13": "等說。言圓中圓者。向前三時中圓義。與法華之圓。",
    "X75n1510_001:0034a14": "無二無別。若彼兼但對帶之麤〔華嚴兼別說圓。",
    "X75n1510_001:0034a15": "鹿苑但說三藏。方等對半說滿。般若帶通別二。正",
    "X75n1510_001:0034a16": "說圓教〕須待法華開會廢了。方始稱妙。當知麤",
    "X75n1510_001:0034a17": "轉成妙。功由法華。故云圓中圓妙中妙也。言王中",
    "X75n1510_001:0034a18": "王者。妙樂記云。在昔未會。如一國內二三小王各",
    "X75n1510_001:0034a19": "治蒼品。未歸大國。若會已後。同霔一化。民無二主。",
    "X75n1510_001:0034a20": "國無二王。今乃廢諸小王。唯立一王故。方便教主。",
    "X75n1510_001:0034a21": "王名不無。言醍醐者。玄義云。牛譬於佛。乳譬華嚴。",
    "X75n1510_001:0034a22": "酪譬三藏。生酥譬方等。熟酥譬般若。醍醐譬法華",
    "X75n1510_001:0034a23": "涅槃也。言病之良藥者。經云。此經則為閻浮提人",
    "X75n1510_001:0034a24": "病之良藥。若人有病。得聞此經。病則消滅。不老不",
    "X75n1510_001:0034b01": "死。文句釋云。不老是樂。不死是常。謂聞此經者。得",
    "X75n1510_001:0034b02": "常樂之解。坥然在懷。無所畏忌。言隨喜者。經云。若",
    "X75n1510_001:0034b03": "有人聞是經。隨喜已。從法會出。至於餘處。若城邑",
    "X75n1510_001:0034b04": "巷陌聚落田里。如其所聞。隨力演說。餘人聞已。亦",
    "X75n1510_001:0034b05": "隨喜轉教。如是展轉。至第五十。其第五十人隨喜",
    "X75n1510_001:0034b06": "功德。無量無邊。筭數譬喻。所不能及。若四百萬億",
    "X75n1510_001:0034b07": "阿僧祇世界六趣眾生。有人求福。隨其所欲娛樂",
    "X75n1510_001:0034b08": "之具。皆給與之。一一眾生與滿閻浮提七寶。及寶",
    "X75n1510_001:0034b09": "所成宮殿樓閣等。如是布施。滿八十年已。又宣布",
    "X75n1510_001:0034b10": "法化。一時皆得須陀洹道。乃至阿羅漢道。是人功",
    "X75n1510_001:0034b11": "德。比第五十人聞法華經一偈隨喜功德。百千萬",
    "X75n1510_001:0034b12": "億分不及其一。天台智者聖師廣演校量云。滿閻",
    "X75n1510_001:0034b13": "浮提人福。不及西瞿耶尼一人福。滿瞿耶尼人福。",
    "X75n1510_001:0034b14": "不及東弗婆提一人福。滿三天下人福。不及北鬱",
    "X75n1510_001:0034b15": "單越一人福。滿四天下人福。不及一四天王福。四",
    "X75n1510_001:0034b16": "天不及一帝釋福。乃至六天福不及一梵福。梵福",
    "X75n1510_001:0034b17": "不及小聖福。小聖不及體聖福。體聖不及小薩埵",
    "X75n1510_001:0034b18": "福。小薩埵福不及大薩埵福。大薩埵不及此第五",
    "X75n1510_001:0034b19": "十人聞法華經隨喜功德。何以故。彼非佛法故。非",
    "X75n1510_001:0034b20": "實故。非圓故。雖住後果。而不及我初心。其義如此。",
    "X75n1510_001:0034b21": "且此第五十人。初但有一念理解。慶己慶他。未有",
    "X75n1510_001:0034b22": "事行。恩不及人。所獲功德為若此也。故云好堅(木名)",
    "X75n1510_001:0034b23": "處地。芽已百圍。頻伽(鳥名)在殻。聲勝眾鳥。何況最初",
    "X75n1510_001:0034b24": "於會中。聞而隨喜者。又經云。億億萬劫。至不可議。",
    "X75n1510_001:0034c01": "時乃得聞是法華經。假使劫燒。擔負乾草。入中不",
    "X75n1510_001:0034c02": "燒。亦未為難。我滅度後。於惡世中。暫讀此經。是則",
    "X75n1510_001:0034c03": "為難。此經難持。若暫持者。如是之人。諸佛所歎。是",
    "X75n1510_001:0034c04": "名持戒行頭陀者(云云)。",
    "X75n1510_001:0034c05": "　化緣既云畢　　涅槃時已至　　末後壬申歲",
    "X75n1510_001:0034c06": "　二月十五日　　即趣拘尸城　　娑羅雙樹間",
    "X75n1510_001:0034c07": "　叮嚀誨眾云　　我今常入滅　　諸有所疑者",
    "X75n1510_001:0034c08": "　應當來問耳　　承勑競諮問　　一一隨決答",
    "X75n1510_001:0034c09": "　一切天人眾　　爭陳最後供　　餘皆默不許",
    "X75n1510_001:0034c10": "　唯受純陀供",
    "X75n1510_001:0034c11": "涅槃經云。世尊於二月十五日晨朝。放光照大千",
    "X75n1510_001:0034c12": "界。乃至十方六趣眾生。遇光滅罪。又有五十四眾。",
    "X75n1510_001:0034c13": "一時雲集。同聲唱言。苦哉苦哉。如何一旦慧日滅",
    "X75n1510_001:0034c14": "沒。爾時一切天王人王爭設供養。皆不許之。唯受",
    "X75n1510_001:0034c15": "長者純陀之供。經律異相云。佛臨入滅。有長者。名",
    "X75n1510_001:0034c16": "曰純陀。泣告世尊。我等從今無主無救。貧窮孤困。",
    "X75n1510_001:0034c17": "欲從如來求將來食。惟願哀受我等微供。然後涅",
    "X75n1510_001:0034c18": "槃。佛言。我今為汝斷除貧窮。以無上法雨。雨汝身",
    "X75n1510_001:0034c19": "田。令生法芽。令汝具足檀波羅蜜。是時人天皆來",
    "X75n1510_001:0034c20": "奉供。佛悉不受。大眾唱言。奇哉純陀。成就大福。我",
    "X75n1510_001:0034c21": "等供具則為唐捐。世尊欲滿眾望。一一毛孔化無",
    "X75n1510_001:0034c22": "量佛。一一諸佛各有無量諸比丘僧。悉皆受供。釋",
    "X75n1510_001:0034c23": "迦如來自受純陀所奉之供。",
    "X75n1510_001:0034c24": "　佛慮末代眾　　於法起斷見　　夭傷其慧命",
    "X75n1510_001:0035a01": "　亦亡失法身　　更設三種權　　以扶一圓實",
    "X75n1510_001:0035a02": "　一切有佛性　　一切法常任　　屠兒廣額者",
    "X75n1510_001:0035a03": "　立地頓成佛　　五逆阿闍王　　罪滅而妙證",
    "X75n1510_001:0035a04": "　是知涅槃法　　罪福本平等　　若欲疾成佛",
    "X75n1510_001:0035a05": "　應須學此法",
    "X75n1510_001:0035a06": "涅槃經義者。已如前示。此不煩錄。言廣額屠兒者。",
    "X75n1510_001:0035a07": "聞一切物皆有佛性之言。放却屠刀。立地成佛。又",
    "X75n1510_001:0035a08": "阿闍世王。聞調達語殺父瓶沙。心即勞熱。滿身生",
    "X75n1510_001:0035a09": "瘡。天下諸毉無能治者。有一大醫。名曰耆婆。即白",
    "X75n1510_001:0035a10": "王言。欲治此病。莫如投佛。王即依言。俱詣佛所。聞",
    "X75n1510_001:0035a11": "罪性空。發菩提心。身瘡便愈云云。如來出世五時",
    "X75n1510_001:0035a12": "說法次第如是。",
    "X75n1510_001:0035a13": "夫諸佛如來隨順群機。說種種法。然不出四門。謂",
    "X75n1510_001:0035a14": "一者有門。二者空門。三者亦有亦空門。四者非有",
    "X75n1510_001:0035a15": "非空門。為化有者說空門。乃至為化著亦有亦空",
    "X75n1510_001:0035a16": "者。說非有非空門也。是以佛無定說。法亦無定。但",
    "X75n1510_001:0035a17": "逐機宜說示耳。嗚呼。今者去聖既遠。時當鬪諍牢",
    "X75n1510_001:0035a18": "固。眾生執心膠固。競爭人我。不本如來方便大義。",
    "X75n1510_001:0035a19": "於一源法。分派互諍。以至相殘。痛哉痛哉。今不肖",
    "X75n1510_001:0035a20": "也。依祖說出一譬。統論諸教。以息眾諍。譬如大海",
    "X75n1510_001:0035a21": "潛流四洲天下。無所不至。故於平地或高原上。乃",
    "X75n1510_001:0035a22": "至山頂。鑿之得水。或遇石縫。迸出為泉。眾泉合成",
    "X75n1510_001:0035a23": "一川。眾川合成一河。眾河流入大海。同為一味。是",
    "X75n1510_001:0035a24": "謂還源反本。彼諸水等各有其名。曰某泉。曰某川。",
    "X75n1510_001:0035b01": "曰某河。然其源則祇一海也。如是眾水。一歸於海。",
    "X75n1510_001:0035b02": "豈有大小深淺之別名乎。法門亦爾。如來始成正",
    "X75n1510_001:0035b03": "覺。初說華嚴。而有小機。如聾無益。於是興悲。為引",
    "X75n1510_001:0035b04": "此類。且設方便。示說阿含。次說方等。次說般若。次",
    "X75n1510_001:0035b05": "說法華涅槃。如是等法。其名雖異。義則是一。何者。",
    "X75n1510_001:0035b06": "最後靈山開權顯實。令一切法融為一味。平等無",
    "X75n1510_001:0035b07": "差。故經云。諸法實相。世間相常。是知千差萬別。無",
    "X75n1510_001:0035b08": "非妙法。是則據華嚴。則一切無非華嚴。據法華。則",
    "X75n1510_001:0035b09": "一切無非法華。據般若方等。悉亦咸然。噫。或人未",
    "X75n1510_001:0035b10": "了如斯之義。假華嚴者曰。是為根本。餘皆枝末。翫",
    "X75n1510_001:0035b11": "法華者云。此則為王。餘是臣民。執餘經論者皆云。",
    "X75n1510_001:0035b12": "如是是己非他。自惑惑人。惑之甚矣。若准大乘宗",
    "X75n1510_001:0035b13": "旨。則應離局執。融通無礙。若存此執。焉為大乘行",
    "X75n1510_001:0035b14": "人乎。且如古往諸大宗師。如斯之義非不知也。在",
    "X75n1510_001:0035b15": "弘法邊。強搆是非。抑揚彼此。此乃大權菩薩化他",
    "X75n1510_001:0035b16": "之方便也。況如來大聖。一大藏中。處處皆云此經",
    "X75n1510_001:0035b17": "第一。但為流通故爾。又有尚禪者曰。禪是教外別",
    "X75n1510_001:0035b18": "傳。以為勝法。非毀經教。此等不知教中專示心要。",
    "X75n1510_001:0035b19": "故有是惑焉。蓋早不看經之過也。何所怪哉。且夫",
    "X75n1510_001:0035b20": "我佛如來廣說諸教非他。但是為顯真理故也。如",
    "X75n1510_001:0035b21": "經云。毗盧妙體遍一切處。一切諸法無非佛法。是",
    "X75n1510_001:0035b22": "以非離文字別有真理。若離文求理。如雜器求金。",
    "X75n1510_001:0035b23": "若言理絕文字。是名三藏學者。若觀文理不二。方",
    "X75n1510_001:0035b24": "曰大乘行人。故我天台智者大師。於法華玄義中",
    "X75n1510_001:0035c01": "釋經之一字。皆用六塵為經。如一黑墨色。詮無量",
    "X75n1510_001:0035c02": "教無量行無量理。若知字非字非字非非字。無二",
    "X75n1510_001:0035c03": "邊倒名淨。淨則無業名我。我則無苦名樂。無苦則",
    "X75n1510_001:0035c04": "無生死名常。何以故。字是俗諦。非字是真諦。非字",
    "X75n1510_001:0035c05": "非非字是一實諦。一諦即三諦。三諦即一諦。如此",
    "X75n1510_001:0035c06": "解字。手不執卷。常讀是經。口無言音。遍誦眾典。佛",
    "X75n1510_001:0035c07": "不出世。恒開梵音。心不思惟。普照法界。當知黑字",
    "X75n1510_001:0035c08": "是諸法本。青黃赤白亦如是也。此則以色為經。聲",
    "X75n1510_001:0035c09": "香味觸法亦復如是。又觀心誦經法云。何者是經。",
    "X75n1510_001:0035c10": "為經卷是。為標軸是。誦者為當心念是。口念是。為",
    "X75n1510_001:0035c11": "齦齶和合而出。為有我身。為無我身。誰是念者。推",
    "X75n1510_001:0035c12": "尋畢竟無有我能念者。雖無所念之經。而有經卷",
    "X75n1510_001:0035c13": "紙墨文字。雖無能念之人。而有我身。雖非內外。不",
    "X75n1510_001:0035c14": "離內外。雖非經卷。不離經卷。雖非心口。不出心口。",
    "X75n1510_001:0035c15": "從始至終。必無差謬。是名不思議微妙三觀。三世",
    "X75n1510_001:0035c16": "諸佛。莫不皆從此觀而生。苟能了達文文句句皆",
    "X75n1510_001:0035c17": "三德祕藏。讀誦熏心。則心性所具圓融三諦中熏",
    "X75n1510_001:0035c18": "而發。豈得離文而悟理哉(已上祖說)。以此觀之。則心之",
    "X75n1510_001:0035c19": "與教。應無有二。教外別傳那箇心乎。若以世尊拈",
    "X75n1510_001:0035c20": "華示之。為別傳者。此亦不出於教。至如達摩謂可",
    "X75n1510_001:0035c21": "師曰將心來與爾安。又以血脉觀心等論示之。此",
    "X75n1510_001:0035c22": "非教耶。況第六祖能禪師聞金剛經而悟道。大振",
    "X75n1510_001:0035c23": "宗風。那云教外別傳乎。且依教而證理者。具載傳",
    "X75n1510_001:0035c24": "記。其書山積。於中或有看一偈而復性者。或讀誦",
    "X75n1510_001:0036a01": "而妙悟者。或書寫而發慧者。或尋行數字而通透",
    "X75n1510_001:0036a02": "者。或但頂戴而達真者。如是獲益者。罔知其數。若",
    "X75n1510_001:0036a03": "非心純是教。教純是心。惡能如是哉。夫耆婆執毒。",
    "X75n1510_001:0036a04": "皆成妙藥。摩男所執。無非珍寶。有目之人雖為麤",
    "X75n1510_001:0036a05": "行狂言。皆不違理。是以先德雖有非教之言。祇是",
    "X75n1510_001:0036a06": "遣著之方。非究竟義。不得如我生盲。妄信先哲方",
    "X75n1510_001:0036a07": "便之辭。反毀本師真實之教。冀諸有此惑者。改之",
    "X75n1510_001:0036a08": "可也。如或不改者。吾末如之何。",
    "X75n1510_001:0036a09": "　佛說是經已　　一期能事畢　　法付妙吉祥",
    "X75n1510_001:0036a10": "　背東右脇臥　　安詳入涅槃　　如薪盡火滅",
    "X75n1510_001:0036a11": "　住世七十九　　設會三百餘　　應身雖示滅",
    "X75n1510_001:0036a12": "　真身本常住　　如月墮清晝　　孤光留古躔",
    "X75n1510_001:0036a13": "　爾時大地震　　諸天雨香華　　一切四部眾",
    "X75n1510_001:0036a14": "　失心皆躃地",
    "X75n1510_001:0036a15": "涅槃經云。諸善男子自脩其心。慎莫放逸。我今背",
    "X75n1510_001:0036a16": "痛。如常患者。汝等文殊為眾說法。今以大法付囑",
    "X75n1510_001:0036a17": "於汝。乃至迦葉阿難。說法既畢。背東面西。右脇而",
    "X75n1510_001:0036a18": "臥。入般涅槃。于時大地震動。川流盡涸。草木摧折。",
    "X75n1510_001:0036a19": "幽冥大明。天雨香華。散大眾上。於其眾中。或有隨",
    "X75n1510_001:0036a20": "佛入滅者。或有失心者。或有悶絕躃地者。於是依",
    "X75n1510_001:0036a21": "輪王法。即以佛身用安棺槨。周書異記曰。穆王五",
    "X75n1510_001:0036a22": "十二年壬申二月十五日。暴風忽起。撥屋折木。山",
    "X75n1510_001:0036a23": "川覆震。天陰雲黑。西方有白虹十二道。南北通過。",
    "X75n1510_001:0036a24": "至夜不滅。王問大史扈多曰。是何徵耶。對曰。西方",
    "X75n1510_001:0036b01": "有大聖人。滅衰相現耳。",
    "X75n1510_001:0036b02": "　摩耶下天來　　唯見金棺泣　　佛自棺中起",
    "X75n1510_001:0036b03": "　說偈以慰之",
    "X75n1510_001:0036b04": "佛滅之時。摩耶夫人五衰相現。阿那律升天告之。",
    "X75n1510_001:0036b05": "下見佛棺及衣鉢杖。執之悲泣。佛從棺起。告言勿",
    "X75n1510_001:0036b06": "哭。說偈慰之。",
    "X75n1510_001:0036b07": "　拘尸城中人　　移棺欲入城　　力士十六人",
    "X75n1510_001:0036b08": "　[掜-儿+丌]而無少動　　棺自舉昇空　　出入城四門",
    "X75n1510_001:0036b09": "　遶城七帀下　　大眾交悲喜",
    "X75n1510_001:0036b10": "拘尸城人僉議。力士十六人請舉佛棺入城供養。",
    "X75n1510_001:0036b11": "盡其神力。[掜-儿+丌]無少動。阿尼樓豆告言。縱傾城人亦",
    "X75n1510_001:0036b12": "莫能舉。世尊平等福利人天。棺乃自舉。昇虗空中。",
    "X75n1510_001:0036b13": "高七多羅樹。從拘尸城西門而入。東門而出。復南",
    "X75n1510_001:0036b14": "門入。從北門出。遶城七帀。還下本處。經于七日。渡",
    "X75n1510_001:0036b15": "熈連河。天冠寺中。大眾即扶佛身出棺。置於牀上。",
    "X75n1510_001:0036b16": "香水灌洗。內以兜羅綿裹。外以妙[(畾/(冗-几+互))*毛]如法纏之。仍",
    "X75n1510_001:0036b17": "舊入棺。滿注香油。置栴檀樓上。將欲茶毗。火悉殄",
    "X75n1510_001:0036b18": "滅。大眾疑云。如來何緣未畢乃爾乎帝釋云。待迦",
    "X75n1510_001:0036b19": "葉故。",
    "X75n1510_001:0036b20": "　迦葉在他國　　晚知急急來　　欲見懇三請",
    "X75n1510_001:0036b21": "　乍現雙趺示",
    "X75n1510_001:0036b22": "是時迦葉在波波國。見尼乾執天華。知佛入滅。急",
    "X75n1510_001:0036b23": "詣天冠寺。欲見佛身。三請不許。乃為撥棺。現其雙",
    "X75n1510_001:0036b24": "足。須臾即隱。",
    "X75n1510_001:0036c01": "　將欲闍維時　　三加火輒滅　　如來三昧火",
    "X75n1510_001:0036c02": "　從胸出自焚　　所有設利羅　　其數不可計",
    "X75n1510_001:0036c03": "　天龍及人王　　爭分各起塔",
    "X75n1510_001:0036c04": "於是力士持炬闍維火即殄滅。如是再三。終不能",
    "X75n1510_001:0036c05": "燒。迦葉告言。大聖寶棺。三界之火所不能燒。何況",
    "X75n1510_001:0036c06": "汝力而能燒耶。於是如來胸中三昧之火。隨聲而",
    "X75n1510_001:0036c07": "發。迸出棺外。漸漸茶毗。經于七日。言設利羅者。亦",
    "X75n1510_001:0036c08": "云舍利。此云身骨。茶毗既了。靈骨分碎。大小如粒。",
    "X75n1510_001:0036c09": "具有五色。其數無量。帝釋得右邊一牙及舍利。天",
    "X75n1510_001:0036c10": "上起塔。八大國王均分得之。各還本國。立塔供養。",
    "X75n1510_001:0036c11": "尚餘灰炭。亦謂灰塔炭塔。以永供養。",
    "X75n1510_001:0036c12": "　後有阿育王　　分布成金塔　　數八萬四千",
    "X75n1510_001:0036c13": "　遍安一天下",
    "X75n1510_001:0036c14": "八大國王。共分舍利。阿闍世王得八萬四千。以金",
    "X75n1510_001:0036c15": "函盛。作百歲燈。藏恒河中。阿育王經云。世尊入城",
    "X75n1510_001:0036c16": "乞食。見二童子弄土為戲。見佛歡喜。以土名麨。奉",
    "X75n1510_001:0036c17": "佛發願。使我將來蓋於天地廣設供養。以是因緣。",
    "X75n1510_001:0036c18": "至佛滅後一百年後。作轉輪王。名曰阿育。統閻浮",
    "X75n1510_001:0036c19": "提。因於嫉妬。殺八萬四千宮人。後於城外。造立地",
    "X75n1510_001:0036c20": "獄。治諸罪人。於是消散。比丘化王。王即信悟。問比",
    "X75n1510_001:0036c21": "丘言。殺八萬四千宮人。罪可得贖不。道人言。各為",
    "X75n1510_001:0036c22": "人起一塔。下著舍利。當得脫罪耳。王即尋覓舍利。",
    "X75n1510_001:0036c23": "見燈尚明。舍利既出。燈亦盡滅。王怪而問。蓮華比",
    "X75n1510_001:0036c24": "丘答云。阿闍世王裁量燈油。至取舍利乃滅。又問",
    "X75n1510_001:0037a01": "道人何處起塔。道人即以神力。左手掩日光。作八",
    "X75n1510_001:0037a02": "萬四千道。散照閻浮提。所照之處。皆可起塔。王即",
    "X75n1510_001:0037a03": "依言。作八萬四千金銀琉璃頗黎篋。盛佛舍利。又",
    "X75n1510_001:0037a04": "作八萬四千寶瓶。復盛此篋。又備無量百千供養",
    "X75n1510_001:0037a05": "之具。勑諸鬼神。於閻浮提城邑聚落。滿一億家者。",
    "X75n1510_001:0037a06": "起塔一座。今此東土洛陽彭城扶風蜀郡臨淄。及",
    "X75n1510_001:0037a07": "高麗地定安金剛山。皆有塔焉。並有神異。又阿育",
    "X75n1510_001:0037a08": "王敬重三寶。以閻浮提地並屬三寶。是以閻浮提",
    "X75n1510_001:0037a09": "地如芥子許。無非三寶地分也。",
    "X75n1510_001:0037a10": "　尊者大飲光　　受佛僧伽棃　　今入雞足山",
    "X75n1510_001:0037a11": "　以待彌勒尊",
    "X75n1510_001:0037a12": "飲光梵云迦葉也。傳燈錄云。佛告迦葉。吾有正法",
    "X75n1510_001:0037a13": "眼藏。分付於汝。汝可流布。無令斷絕。仍授金縷僧",
    "X75n1510_001:0037a14": "伽棃衣。入雞足山。其山乃合藏身。候彌勒佛下生",
    "X75n1510_001:0037a15": "傳付也。彌勒正云梅怛麗。此云慈氏。以世世修慈",
    "X75n1510_001:0037a16": "故。",
    "X75n1510_001:0037a17": "　侍者慶喜尊　　受佛法寶藏　　與一千羅漢",
    "X75n1510_001:0037a18": "　結集流於世",
    "X75n1510_001:0037a19": "慶喜梵云阿難也。佛既入滅。欲色諸天共詣大迦",
    "X75n1510_001:0037a20": "葉所。作禮白言。佛日既沒。法燈欲滅。當以大慈建",
    "X75n1510_001:0037a21": "立佛法。福利眾生。時大迦葉受諸天請。欲集法藏。",
    "X75n1510_001:0037a22": "掄選無學千人。就七葉巖。而阿難結未盡故。不聽",
    "X75n1510_001:0037a23": "預會。又迦葉以六罪責之。一聽女人出家。使佛正",
    "X75n1510_001:0037a24": "法減五百歲。二佛示脊痛。須水不給。三佛告以修",
    "X75n1510_001:0037b01": "其神足。默然不應。四踐佛僧伽棃。五示諸女人佛",
    "X75n1510_001:0037b02": "陰藏相。六前結未盡。爾時阿難聞是語已。入金剛",
    "X75n1510_001:0037b03": "定。破一切煩惱。三明六通。具八解脫。乃於是夜。由",
    "X75n1510_001:0037b04": "門鑰孔入。迦葉手摩其頂曰。我故為汝令速得道。",
    "X75n1510_001:0037b05": "汝無恨耳。阿難昇座。眾有三疑。一疑佛還起坐。二",
    "X75n1510_001:0037b06": "疑他方佛至。三疑阿難成佛。爾時阿難唱言。如是",
    "X75n1510_001:0037b07": "我聞。三疑頓息。於是從初至末。四十餘年所說法",
    "X75n1510_001:0037b08": "藏。皆悉結集。無孑遺者。",
    "X75n1510_001:0037b09": "　繼有三七聖　　及餘諸應真　　造論釋其義",
    "X75n1510_001:0037b10": "　轉次廣宣揚",
    "X75n1510_001:0037b11": "飲光慶喜。結藏流世。既入滅已。商那和修等二十",
    "X75n1510_001:0037b12": "一聖。相繼弘通。利樂群品。諸聖事實。文煩不錄。略",
    "X75n1510_001:0037b13": "標其名及傳燈年數耳。一迦葉傳燈四十五年。二",
    "X75n1510_001:0037b14": "阿難傳燈三十七年。三商那和修傳燈六十二年。",
    "X75n1510_001:0037b15": "四優波鞠多傳燈六十五年。五提多迦傳燈四十",
    "X75n1510_001:0037b16": "九年。六彌遮迦傳燈五十五年。七佛馱難提傳燈",
    "X75n1510_001:0037b17": "五十五年。八佛馱蜜多傳燈四十八年。九脇尊者",
    "X75n1510_001:0037b18": "傳燈四十五年。作大毗婆娑論。摧破邪計。扶樹正",
    "X75n1510_001:0037b19": "宗。更振玄風。十富那夜奢傳燈六十年。十一馬鳴",
    "X75n1510_001:0037b20": "大士傳燈五十六年。造起信論。重興正法。十二迦",
    "X75n1510_001:0037b21": "毗摩羅傳燈五十八年。十三龍樹大士傳燈五十",
    "X75n1510_001:0037b22": "七年。初為梵志。後信佛教。得鼻根淨。入大海中。齅",
    "X75n1510_001:0037b23": "華嚴經。出來流布。又說大智度論。以釋般若經。十",
    "X75n1510_001:0037b24": "四迦那提婆傳燈五十一年。十五羅睺羅多傳燈",
    "X75n1510_001:0037c01": "四十八年。十六僧伽難提傳燈三十九年。十七僧",
    "X75n1510_001:0037c02": "伽耶舍傳燈六十一年。十八鳩摩羅馱傳燈三十",
    "X75n1510_001:0037c03": "四年。十九闍夜多傳燈五十二年。二十婆須槃頭",
    "X75n1510_001:0037c04": "傳燈四十三年。二十一摩那羅傳燈四十八年。二",
    "X75n1510_001:0037c05": "十二鶴勒那傳燈四十四年。二十三師子尊者傳",
    "X75n1510_001:0037c06": "燈五十年。已上諸聖。皆受佛勑。相繼為祖。弘法利",
    "X75n1510_001:0037c07": "生。逮乎勒那。謂師子預讖曰。吾滅五十年後。當有",
    "X75n1510_001:0037c08": "難起。嬰在汝身。至時罽賓國王果滅佛法。至尊者",
    "X75n1510_001:0037c09": "前曰。師得蘊空不。答已得蘊空。曰離生死不。曰已",
    "X75n1510_001:0037c10": "離生死。曰既離生死。可施我頭。曰身非我有。何吝",
    "X75n1510_001:0037c11": "於頭。王即揮劒斷尊者首。白乳涌高數尺。王臂亦",
    "X75n1510_001:0037c12": "墮。七日而終。此乃佛滅後一千二百八年也。此後",
    "X75n1510_001:0037c13": "繼有四聖。一名婆舍斯多。二名不如蜜多。三名般",
    "X75n1510_001:0037c14": "若多羅。四名菩提達摩。如是四聖雖非佛之所記。",
    "X75n1510_001:0037c15": "而相承傳明。續佛慧命。福利無窮。俱是非常人也。",
    "X75n1510_001:0037c16": "何以知然。昔達摩始至此方。梁武帝問志公法師",
    "X75n1510_001:0037c17": "云。是何人耶。對曰。斯乃觀音大士傳佛心印故。自",
    "X75n1510_001:0037c18": "西而來。又有處云。般若多羅尊者。大勢至菩薩幻",
    "X75n1510_001:0037c19": "有也(云云)。餘之二聖例可知爾。噫達摩九年面壁。",
    "X75n1510_001:0037c20": "神光一謁而傳心。自此承而續燄者。不可勝數。若",
    "X75n1510_001:0037c21": "非極聖之示迹。焉能至於此也。如欲委詳歷代諸",
    "X75n1510_001:0037c22": "聖本末。及正脉傍傳諸師宗派者。請尋傳燈錄。",
    "X75n1510_001:0037c23": "釋氏會要云。至如來滅後四百年時。健馱羅國迦",
    "X75n1510_001:0037c24": "尼色迦王。機務餘暇。每習佛經。日請一僧。入宮說",
    "X75n1510_001:0038a01": "法。諸師部執不同。王用深疑。問脇尊者曰。何故爾",
    "X75n1510_001:0038a02": "耶。應曰。如來去世。歲月逾邈。師資異論。各據聞見。",
    "X75n1510_001:0038a03": "王聞斯語。甚自感傷。乃謂尊者曰。願師具釋三藏。",
    "X75n1510_001:0038a04": "以決群疑。尊者曰然。王即宣令廣集聖賢。白諸僧",
    "X75n1510_001:0038a05": "曰。具三明。備六通。內窮三藏。外達五明者住。不在",
    "X75n1510_001:0038a06": "此位者退。自餘各還住者五百。於是諸聖先造鄔",
    "X75n1510_001:0038a07": "波弟鑰論。釋素怛覽藏。次造毗奈耶毗婆娑論。釋",
    "X75n1510_001:0038a08": "毗奈耶藏。後造阿毗達摩毗婆娑論。釋阿毗達摩",
    "X75n1510_001:0038a09": "藏。凡三百萬頌。九百六十萬言。備釋三藏。莫不窮",
    "X75n1510_001:0038a10": "其枝葉。究其淺深。大義重明。微言再顯。廣演流布。",
    "X75n1510_001:0038a11": "後進賴焉。",
    "X75n1510_001:0038a13": "釋迦如來行迹頌卷上"
}