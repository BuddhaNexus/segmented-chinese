{
    "T41n1822_026:0764c08": "俱舍論疏卷第二十六",
    "T41n1822_026:0764c10": "沙門法寶撰",
    "T41n1822_026:0764c11": "7 分別智品1分別智品第七之一",
    "T41n1822_026:0764c12": "分別智品者。惠於曾見決斷名智。或求見",
    "T41n1822_026:0764c13": "境意樂止息。加行奢緩說名為智。智類不同",
    "T41n1822_026:0764c14": "不過十種。此品廣明故名分別。智即是道。",
    "T41n1822_026:0764c15": "道是滅因。前賢聖明道所成人。此品明智述",
    "T41n1822_026:0764c16": "人所因道。先果後因。故此明智。",
    "T41n1822_026:0764c17": "論。前品初說至為有智非見耶。結前起後。",
    "T41n1822_026:0764c18": "頌答可知。自下准此皆不述也　就此品",
    "T41n1822_026:0764c19": "中大文分二。一明智差別。二明智成德",
    "T41n1822_026:0764c20": "　就前門中復分為七。一明忍．智．見別。二",
    "T41n1822_026:0764c21": "明十智相異三明建立十智。四明法．智",
    "T41n1822_026:0764c22": "斷別。五明十智行相。第六義門分別。第七廣",
    "T41n1822_026:0764c23": "明修智。此一頌第一明忍．智．見別。論",
    "T41n1822_026:0764c24": "曰至推度性故。此明聖忍非智攝也。立以",
    "T41n1822_026:0764c25": "聖名簡有漏忍　自所斷疑者。簡異部疑",
    "T41n1822_026:0764c26": "也。與疑得俱故不名智。正理論云。或求見",
    "T41n1822_026:0764c27": "境意樂止息。加行奢緩說名為智。諸忍正起",
    "T41n1822_026:0764c28": "推度意樂加行猛利故非智攝已上論文。論",
    "T41n1822_026:0764c29": "盡與無生至不推度故。明盡．無生非見性",
    "T41n1822_026:0765a01": "也。論。所餘皆通至推度性故。明所餘智",
    "T41n1822_026:0765a02": "皆通智．見。已斷自疑故是智攝。推度性故",
    "T41n1822_026:0765a03": "故名為見。非初見故不名為忍。論。諸",
    "T41n1822_026:0765a04": "有漏惠至世正見為六。明有漏惠皆得名",
    "T41n1822_026:0765a05": "智。所見境中非初見故。婆沙四十四云。無",
    "T41n1822_026:0765a06": "一有情於一切境。無始時來非有漏惠數數",
    "T41n1822_026:0765a07": "觀之。故有漏惠皆是智攝已上論文　即是通染",
    "T41n1822_026:0765a08": "不染一切有漏諸惠。皆名為智。雖五識緣念",
    "T41n1822_026:0765a09": "念不同。緣同類故亦名為智。又所取境無",
    "T41n1822_026:0765a10": "始時來。用有漏惠數數觀故。除五識身相應",
    "T41n1822_026:0765a11": "諸惠。所餘善惠皆名為見。即是世間正見",
    "T41n1822_026:0765a12": "攝也。諸染惠中唯五名見。一切無記皆非見",
    "T41n1822_026:0765a13": "也。論。如是所說至竝惠性攝。此明有漏",
    "T41n1822_026:0765a14": "及無漏惠。於一切處皆得名惠。以此皆能",
    "T41n1822_026:0765a15": "簡擇法故。",
    "T41n1822_026:0765a16": "論。智有幾種相別云何。此下第二明十智相",
    "T41n1822_026:0765a17": "別　於此文中復分為四。一明十智名．體",
    "T41n1822_026:0765a18": "別。二明三智成九智。三明九智成十智。四",
    "T41n1822_026:0765a19": "明盡．無生相別。此兩行頌明十智名體別。",
    "T41n1822_026:0765a20": "論曰至性差別故。此列智名。先束為二",
    "T41n1822_026:0765a21": "　論。如是二智至分法．類別。此開二智為",
    "T41n1822_026:0765a22": "三智也。論。三中世俗至四諦為境。此",
    "T41n1822_026:0765a23": "明三智境各別也。正理釋云。前有漏智總",
    "T41n1822_026:0765a24": "名世俗。瓶．衣等物性可毀壞。顯在俗情",
    "T41n1822_026:0765a25": "故名世俗。此智多取世俗境故。多順世間",
    "T41n1822_026:0765a26": "俗事轉故。從多建立世俗智名。非無取勝",
    "T41n1822_026:0765a27": "義順勝義事轉。然是愛境無勝功能息內",
    "T41n1822_026:0765a28": "眾惑。故非無漏　又云。有漏．無漏二智",
    "T41n1822_026:0765a29": "何別。無漏於境行相明利。彼有漏惠與此",
    "T41n1822_026:0765b01": "相違。如竭地羅．餘木二炭於所燒練勢用",
    "T41n1822_026:0765b02": "不同及勝劣香能熏用別。炎鐵草火熱勢有",
    "T41n1822_026:0765b03": "殊。二智相望差別亦爾。",
    "T41n1822_026:0765b04": "論即於如是三種智中。下一頌。第二開成九",
    "T41n1822_026:0765b05": "智也。論曰至滅．道四智。此明法．類就",
    "T41n1822_026:0765b06": "境成四。兼前法．類復成六智。若兼世俗",
    "T41n1822_026:0765b07": "總有七智。論。如是六智至名盡無生。",
    "T41n1822_026:0765b08": "此明六智至無學位。成盡．無生總成九智。",
    "T41n1822_026:0765b09": "論。此二初生至為境界故。明盡．無生初",
    "T41n1822_026:0765b10": "生之者。唯緣有頂四蘊為境。唯此二智",
    "T41n1822_026:0765b11": "通其多念。初念唯緣有頂苦．集。餘異緣也。",
    "T41n1822_026:0765b12": "若不爾者。何故以初簡後生也。論。金",
    "T41n1822_026:0765b13": "剛喻定境同此耶。問也。論。緣苦．集同緣",
    "T41n1822_026:0765b14": "滅．道異。答也。准此論文。金剛喻定。唯緣非",
    "T41n1822_026:0765b15": "想四蘊為境。同初盡故。",
    "T41n1822_026:0765b16": "論。於前所說九種智中。下兩頌。第三開成",
    "T41n1822_026:0765b17": "十智。論曰至餘即不然。明於法．類．道．",
    "T41n1822_026:0765b18": "世俗中離出他心非苦．集．滅．及盡．無生。",
    "T41n1822_026:0765b19": "論。此智於境至及去來心。此明他心三",
    "T41n1822_026:0765b20": "決定相。論。勝心有三至勝位者心。明",
    "T41n1822_026:0765b21": "不能知三緣心也。唯知等．劣故。正理云。",
    "T41n1822_026:0765b22": "然他心智．及所知境．根．地既殊。知亦有異。",
    "T41n1822_026:0765b23": "所智有漏心．心所法。曾．未曾得。各有十五。",
    "T41n1822_026:0765b24": "謂欲．四靜慮各下．中．上根。能知但除欲界",
    "T41n1822_026:0765b25": "三品。曾．未曾得各有十二。所知無漏及彼",
    "T41n1822_026:0765b26": "能知。皆除欲三。各有十二。且諸有漏曾．未",
    "T41n1822_026:0765b27": "曾得下根所攝他心智生。隨其所應。能知下",
    "T41n1822_026:0765b28": "地三根心品。自地下根中品亦知自地中品。",
    "T41n1822_026:0765b29": "上品總了自．下地三。無漏下根他心智起。唯",
    "T41n1822_026:0765c01": "知自地．下地下根。中亦知中。上兼知上。何",
    "T41n1822_026:0765c02": "緣有漏．無漏智生。知下地心多少有異。有",
    "T41n1822_026:0765c03": "漏三品可一身成。無漏隨根立聖者別。尚無",
    "T41n1822_026:0765c04": "有一成二品根。況有成三。故有差別。如何",
    "T41n1822_026:0765c05": "說一補特伽羅。成九品道斷九品惑。此道",
    "T41n1822_026:0765c06": "差別非根有異。由因漸長後道轉增。如次",
    "T41n1822_026:0765c07": "能令多品惑斷。或諸種性各有九品。成",
    "T41n1822_026:0765c08": "一九品必不成餘。故前後言無相違失。故",
    "T41n1822_026:0765c09": "依上地起下根心。有上根心依下地起地．",
    "T41n1822_026:0765c10": "根互勝必不相知。地位．位根相對亦爾　婆",
    "T41n1822_026:0765c11": "沙論云。問初靜慮他心智。於欲界四靜慮通",
    "T41n1822_026:0765c12": "果心．心所法能知幾種。有作是說。能知四",
    "T41n1822_026:0765c13": "種。所以者何。一切皆是欲界攝故。復有說者。",
    "T41n1822_026:0765c14": "唯能知初靜慮通果不知餘三。所以者何。",
    "T41n1822_026:0765c15": "如不知因。果亦爾故　又婆沙云問靜慮中",
    "T41n1822_026:0765c16": "間心．心所法。何地智能知耶。有作是說。初",
    "T41n1822_026:0765c17": "靜慮上品智能知。復有說者。第二靜慮下品",
    "T41n1822_026:0765c18": "智能知。評曰應作是說。初靜慮三品智皆能",
    "T41n1822_026:0765c19": "知。所以者何。一地攝故已上論文。論。此智不知",
    "T41n1822_026:0765c20": "至為境界故。明此不知去．來因也。論。",
    "T41n1822_026:0765c21": "又法．類品至為所緣故。明法．類智不相緣也。",
    "T41n1822_026:0765c22": "以類分智非欲道故。法智不緣。以法分智",
    "T41n1822_026:0765c23": "非上道故。類智不緣。雖滅．道法智亦治上",
    "T41n1822_026:0765c24": "修惑非全分故。類智不緣。論。此他",
    "T41n1822_026:0765c25": "心智至此智所緣。明見道中無他心智。見道",
    "T41n1822_026:0765c26": "亦容為他心境。論。若諸有情至見道",
    "T41n1822_026:0765c27": "位心。此即總標聲聞．獨覺預修加行知見",
    "T41n1822_026:0765c28": "道心。論。彼諸有情至初二念心。此別",
    "T41n1822_026:0765c29": "明聲聞知法分心。論。若為更知至非",
    "T41n1822_026:0766a01": "知見道。此明聲聞加行劣故。經多剎那加",
    "T41n1822_026:0766a02": "行方成。雖亦能知第十六心。其第十六心非",
    "T41n1822_026:0766a03": "見道攝。論。麟喻法分至下加行故。此別",
    "T41n1822_026:0766a04": "明獨覺知法．類心。論。有說知初二及",
    "T41n1822_026:0766a05": "第十五心。述異師說獨覺心知。正理論云。",
    "T41n1822_026:0766a06": "有說麟喻知四剎那。謂初二心．第八．十四。",
    "T41n1822_026:0766a07": "此言應理。所以者何。許從知初二念心已。",
    "T41n1822_026:0766a08": "唯隔五念知第八心。若復更修法分加行",
    "T41n1822_026:0766a09": "經五念頃加行應成。何不許知第十四",
    "T41n1822_026:0766a10": "念。有餘亦說。知四剎那。謂初二念心．第十",
    "T41n1822_026:0766a11": "一．二已上論文。論。世尊欲知至一切能知。明",
    "T41n1822_026:0766a12": "佛無加行能知一切　問何故無漏他心智",
    "T41n1822_026:0766a13": "體。唯是道智非餘智耶　答正理云。以無",
    "T41n1822_026:0766a14": "漏智決定不能知他有漏心．心所故述曰。此即",
    "T41n1822_026:0766a15": "苦．集智而不能知　他身無漏心．心所法。細故。勝故。非",
    "T41n1822_026:0766a16": "已有漏他心智境。其理可然。何緣己身無漏",
    "T41n1822_026:0766a17": "他心智。不能知他有漏心．心所。於有漏",
    "T41n1822_026:0766a18": "境無漏智生行相．所緣異此智故。謂無漏",
    "T41n1822_026:0766a19": "智緣有漏時。必是總緣厭背行相。是故決定",
    "T41n1822_026:0766a20": "不能別緣他心．心所成他心智。以諸聖智",
    "T41n1822_026:0766a21": "緣有漏時。必於所緣深生厭背。樂總棄",
    "T41n1822_026:0766a22": "捨不樂別觀。緣無漏時生欣樂故。既總",
    "T41n1822_026:0766a23": "觀已亦樂別觀。如有見聞非所愛事。總緣",
    "T41n1822_026:0766a24": "便捨不樂別緣。於所愛中即不如是。總見",
    "T41n1822_026:0766a25": "聞已亦樂別緣。是故於他有漏心等。必無",
    "T41n1822_026:0766a26": "聖智一一別觀成緣有漏心。無漏他心智以",
    "T41n1822_026:0766a27": "他心智決定。於他心．心所法別別知故。豈",
    "T41n1822_026:0766a28": "不亦有三念住攝苦．集忍智述曰。若無漏智不能別緣。因何苦．集",
    "T41n1822_026:0766a29": "智是三念住攝者別緣心受心所耶雖有。而非但緣一法。緣多",
    "T41n1822_026:0766b01": "體故述曰。他心智起緣一法而不能緣二三心等。三念住攝緣多心等由此緣多非別緣攝也。",
    "T41n1822_026:0766b02": "論。盡無生智二智何別。已下一行頌。第四",
    "T41n1822_026:0766b03": "明二智相別。論曰至是名盡智。明盡",
    "T41n1822_026:0766b04": "智相也　智見明覺解惠光觀。此即總列智",
    "T41n1822_026:0766b05": "之異名　決斷名智。推求名見。離闇名明。",
    "T41n1822_026:0766b06": "悟理名覺。了達名解。擇法名惠。光謂現照。",
    "T41n1822_026:0766b07": "觀謂觀察。此即名雖異。其體一也。故正理",
    "T41n1822_026:0766b08": "云。豈不二智非見性攝。如何乃言智．見．明",
    "T41n1822_026:0766b09": "等。有作是釋。乘言便故。然實二智是於後",
    "T41n1822_026:0766b10": "時所起見因故亦名見。謂離盡智後出觀",
    "T41n1822_026:0766b11": "時。必不現行審察見故。先不動性及後練",
    "T41n1822_026:0766b12": "根得不動時。離無生智後審察見亦不現",
    "T41n1822_026:0766b13": "行。故此見名從果而立。或如見故假立見",
    "T41n1822_026:0766b14": "名。如立光名現照轉故。光是色處智體非",
    "T41n1822_026:0766b15": "光。照用如光名光無失。如是二智實非見",
    "T41n1822_026:0766b16": "體。現照如見立以見名已上論文　論。云何",
    "T41n1822_026:0766b17": "無生智至是名無生智。明無生智行。盡智",
    "T41n1822_026:0766b18": "知已知苦．斷集．證滅．修道。若無生智知",
    "T41n1822_026:0766b19": "不退也。故云已知等。不應更知等。故正",
    "T41n1822_026:0766b20": "理云。何緣論說無生智中復作是言。我已知",
    "T41n1822_026:0766b21": "苦等。理但應說不復更知等。二行不應俱",
    "T41n1822_026:0766b22": "時轉故。若次第轉。前與盡智無差別故不",
    "T41n1822_026:0766b23": "應重說。應知此說意為遣疑。恐有生疑。如",
    "T41n1822_026:0766b24": "時解脫先起盡智後得無生。如是應許不",
    "T41n1822_026:0766b25": "時解脫先起無生後得盡智。為顯一切盡",
    "T41n1822_026:0766b26": "智先起故。復先說已知等言。或先但言我",
    "T41n1822_026:0766b27": "已知等。顯時解脫唯有盡智。後復重言我",
    "T41n1822_026:0766b28": "已知等。顯不時解脫盡後起無生。故雖重",
    "T41n1822_026:0766b29": "言。而無有失。無生智者。何謂無生。正理師",
    "T41n1822_026:0766c01": "言。謂非擇滅有無生故。此智得生智託無",
    "T41n1822_026:0766c02": "生名無生智。滅雖常有。而得非常。得彼",
    "T41n1822_026:0766c03": "滅時此智方轉。要由得起方名有滅。於有",
    "T41n1822_026:0766c04": "滅位此智方生。或無生言目彼滅得。如涅",
    "T41n1822_026:0766c05": "槃得亦名涅槃已上論文。論。如何無漏智可",
    "T41n1822_026:0766c06": "作如是知。問也。諸無漏智不過十六行相。",
    "T41n1822_026:0766c07": "我已知苦等非十六行。如何能作如是知",
    "T41n1822_026:0766c08": "也。論。迦濕彌羅至二智差別。論主引",
    "T41n1822_026:0766c09": "婆沙釋。本論意謂從盡智出後得智中。能",
    "T41n1822_026:0766c10": "知我已知苦等。若從無生智後出。後得",
    "T41n1822_026:0766c11": "智中。即能知我不復更知苦等由此證知。",
    "T41n1822_026:0766c12": "二無漏智力用有別。論。有說無漏至智",
    "T41n1822_026:0766c13": "亦是見。述異釋也。論。如是十智至六",
    "T41n1822_026:0766c14": "少分。明十智相攝　俗智一全。謂俗智。一少",
    "T41n1822_026:0766c15": "分。謂他心智　法．類智各攝一全。謂法．類",
    "T41n1822_026:0766c16": "智　七少分。謂四諦盡無生他心智　苦",
    "T41n1822_026:0766c17": "集滅智各攝一全。謂各自智　四少分。謂法．",
    "T41n1822_026:0766c18": "類．盡．無生智　道智攝一全。謂自智　五少",
    "T41n1822_026:0766c19": "分。加他心智　他心智一全。謂自智　四少",
    "T41n1822_026:0766c20": "分。謂俗．道．法．類智　盡無生智各一全。謂自",
    "T41n1822_026:0766c21": "智　六少分。謂四諦．法．類智。",
    "T41n1822_026:0766c22": "論。何緣二智建立為十。下一頌。第四建立十",
    "T41n1822_026:0766c23": "智。論曰至為自性故。第一建立世俗智。",
    "T41n1822_026:0766c24": "以世俗智性可破壞多知世諦故。就自",
    "T41n1822_026:0766c25": "性名世俗智。論。二對治故至欲．上界",
    "T41n1822_026:0766c26": "故。第二對治故立法．類智。對治欲界非法",
    "T41n1822_026:0766c27": "故名法智。對治上界非法亦應名法智。不",
    "T41n1822_026:0766c28": "可重名法智。但可名類。以是對治非法．",
    "T41n1822_026:0766c29": "類故。論。三行相故至體無別故。第三建",
    "T41n1822_026:0767a01": "立苦．集智也。此由苦．集體一用分。不由",
    "T41n1822_026:0767a02": "境別。但以行相不同。分其二智。論。四",
    "T41n1822_026:0767a03": "行相境故至俱有別故。第四建立滅．道智也。",
    "T41n1822_026:0767a04": "滅．道二諦體行俱別。由此所緣．行相不同。",
    "T41n1822_026:0767a05": "分其二智。論。五加行故至立他心智",
    "T41n1822_026:0767a06": "名。第五建立他心智也。正理論更引脇尊",
    "T41n1822_026:0767a07": "者釋。引此智生。要先知心後方知所。從初",
    "T41n1822_026:0767a08": "但立他心智名。引此智時修何加行。先應",
    "T41n1822_026:0767a09": "觀察色之顯．形。所樂言音表心差別。謂彼",
    "T41n1822_026:0767a10": "行者初修業時。為欲審知他心差別。先審",
    "T41n1822_026:0767a11": "觀察自身顯．形。所樂言音因何有別。遂知",
    "T41n1822_026:0767a12": "顯等差別由心。次復審觀他身顯等。亦由",
    "T41n1822_026:0767a13": "心異有差別生。由此後時離欲身念。調柔",
    "T41n1822_026:0767a14": "清淨引勝定生。依定發生有威德智。此",
    "T41n1822_026:0767a15": "智真實照見他心。如明珠中。種種色縷差別",
    "T41n1822_026:0767a16": "之相。了然可得。是名修世俗他心智加行。",
    "T41n1822_026:0767a17": "若修無漏他心智時。以觀非常等苦智",
    "T41n1822_026:0767a18": "為加行。此加行位通緣色．心。至成滿時",
    "T41n1822_026:0767a19": "緣心非色已上論文。論。六事辦故至最初",
    "T41n1822_026:0767a20": "生故。第六建立盡智。於見苦。斷集。證滅。",
    "T41n1822_026:0767a21": "修道事辦身中。最初生故名為盡智。",
    "T41n1822_026:0767a22": "論。七因圓故至為因生故。明無生智。自身",
    "T41n1822_026:0767a23": "一切聖道。與此為因名因圓滿。因滿故別",
    "T41n1822_026:0767a24": "立無生智。",
    "T41n1822_026:0767a25": "論。如上所言法智類智。已下一行頌。第四",
    "T41n1822_026:0767a26": "明法．類治不同也。論曰至無能治欲。",
    "T41n1822_026:0767a27": "釋頌文也。正理論云。何緣唯有滅．道法",
    "T41n1822_026:0767a28": "智兼治上界。非苦．集耶。所緣寂靜出離同",
    "T41n1822_026:0767a29": "故。謂欲．上滅。及能治道。展轉相望相無別",
    "T41n1822_026:0767b01": "故。以諸擇滅皆善．皆常。一切聖道皆能出離。",
    "T41n1822_026:0767b02": "所緣苦．集。欲．上不同。少．多細．麁上．下別",
    "T41n1822_026:0767b03": "故。又苦．集智緣所厭境。無容厭彼於此離",
    "T41n1822_026:0767b04": "貪　乃至滅．道二智不緣厭境。緣下治上",
    "T41n1822_026:0767b05": "亦無過失。又如不淨觀。及欣涅槃欲。謂不",
    "T41n1822_026:0767b06": "淨觀緣欲界境。唯能令心厭背欲界。欣涅",
    "T41n1822_026:0767b07": "槃欲現在前時。普能令心厭背三界。如是",
    "T41n1822_026:0767b08": "緣欲苦．集智生。唯能令心離欲界染。緣欲",
    "T41n1822_026:0767b09": "界法滅．道智生。普令心離三界染。故許滅．",
    "T41n1822_026:0767b10": "道法智品增。乃至得成金剛喻定。由此大",
    "T41n1822_026:0767b11": "聖妙善了知。依全治門立法．類智。",
    "T41n1822_026:0767b12": "論。於此十智中誰有何行相。已下第五明十",
    "T41n1822_026:0767b13": "智行相　文中有三。一明十智行相。二明",
    "T41n1822_026:0767b14": "無漏行相。三明行相體緣。此兩行半頌第一",
    "T41n1822_026:0767b15": "門也。論曰至後當廣釋。此明法．類智",
    "T41n1822_026:0767b16": "具十六行相。以有四法．四類智故。論。",
    "T41n1822_026:0767b17": "世智有此至自共相等故。明世智行相　有",
    "T41n1822_026:0767b18": "此者。謂此十六行相。即燸．頂．忍具十六行",
    "T41n1822_026:0767b19": "相。世第一唯苦下行相　及更有餘能緣一",
    "T41n1822_026:0767b20": "切法自共相等者。謂五停心觀。總別念。十二",
    "T41n1822_026:0767b21": "緣。緣十八界無我觀等。總別之相。論。",
    "T41n1822_026:0767b22": "苦等四智至四種行相。明四諦智各有自諦",
    "T41n1822_026:0767b23": "四種行相。論。他心智中至十六所攝。明",
    "T41n1822_026:0767b24": "他心智行相。無漏他心如道智說。有漏他心。",
    "T41n1822_026:0767b25": "如心．心所法自相境。故行相亦爾。非十六行",
    "T41n1822_026:0767b26": "相所攝。論。如是二種至不緣想等。此明",
    "T41n1822_026:0767b27": "取別境也。若無漏。若有漏。二種他心。皆唯",
    "T41n1822_026:0767b28": "但緣一法為境。論。若爾何故至有貪心",
    "T41n1822_026:0767b29": "等。難也。若唯取心不取心所。何為經說了",
    "T41n1822_026:0767c01": "有貪心。貪是心所。心是心王。豈非取二。",
    "T41n1822_026:0767c02": "論。非俱時取至取衣及垢。通也。心之",
    "T41n1822_026:0767c03": "與貪別念心取。如取衣時不即取垢。",
    "T41n1822_026:0767c04": "論。有貪心者至唯貪所繫。汎明有貪心二",
    "T41n1822_026:0767c05": "也。有貪相應名有貪心。斷與不斷俱名有",
    "T41n1822_026:0767c06": "貪心。餘有漏心為貪所繫。名有貪心。若斷",
    "T41n1822_026:0767c07": "貪已不名有貪。此總釋也。論。有說經",
    "T41n1822_026:0767c08": "言至應得離貪名。述婆沙一師釋也。此師唯",
    "T41n1822_026:0767c09": "說貪相應心名有貪心。對治貪善心名離",
    "T41n1822_026:0767c10": "貪心。若不取治貪名離貪心。取貪不相",
    "T41n1822_026:0767c11": "應名離貪心者。瞋等相應心不與貪相應。",
    "T41n1822_026:0767c12": "故應名離貪心。論。若爾有心至離癡",
    "T41n1822_026:0767c13": "亦爾。論主破此師說也。若謂治貪名離貪",
    "T41n1822_026:0767c14": "心。不治貪不染污心。不與貪相應故。非",
    "T41n1822_026:0767c15": "有貪心。不治貪故。非離貪心。此二心攝心",
    "T41n1822_026:0767c16": "不盡。餘師所說貪所繫故名有貪心。貪不",
    "T41n1822_026:0767c17": "繫者名離貪心。此即攝心盡。有癡等亦爾。",
    "T41n1822_026:0767c18": "論主取此師為正。此即類釋瞋．癡心也。",
    "T41n1822_026:0767c19": "論。毘婆沙師至相應起故。述婆沙釋聚．",
    "T41n1822_026:0767c20": "散心。論。西方諸師至說名為散。述健",
    "T41n1822_026:0767c21": "駄羅國師釋。論。此不應理至道智有部。",
    "T41n1822_026:0767c22": "破西方師釋。一以理破。二違本論破。諸染",
    "T41n1822_026:0767c23": "污心與眠相應故名聚心。染污故應名散",
    "T41n1822_026:0767c24": "心。此則一心有二心過。此違理也。若謂",
    "T41n1822_026:0767c25": "聚心是眠相應。是即唯是欲界有漏心。即違",
    "T41n1822_026:0767c26": "本論類智．道智二智知也。類智知上界。道",
    "T41n1822_026:0767c27": "智知無漏道故已上第四對。論。沈心者至相",
    "T41n1822_026:0767c28": "應起故第五對也。論少心者至所好習故。",
    "T41n1822_026:0767c29": "第一釋也。論。或由根價至故名少大。第",
    "T41n1822_026:0768a01": "二釋也已上第六對。論。染心根少至得少大名。",
    "T41n1822_026:0768a02": "已下重釋諸句　極二相應者。或癡相應",
    "T41n1822_026:0768a03": "謂忿等或二相應。謂貪．瞋．癡。無三相應者。",
    "T41n1822_026:0768a04": "餘句可解。乃至　由此染善得少大名。總結",
    "T41n1822_026:0768a05": "第六對也。論。掉心者至能治彼故。第",
    "T41n1822_026:0768a06": "七對也。論。不靜靜心應知亦爾。此類釋",
    "T41n1822_026:0768a07": "也第八對也。論。不定心者至能治彼故第九對也。",
    "T41n1822_026:0768a08": "論。不修心者至容有二修故第十對也。論。不解",
    "T41n1822_026:0768a09": "脫心者至容解脫故第十一對也　婆沙一百九十",
    "T41n1822_026:0768a10": "廣釋十一對心。略心即是此聚心也。一百",
    "T41n1822_026:0768a11": "八十九云。問何故此中不說他心智。答他心",
    "T41n1822_026:0768a12": "智知他相續心．心所法。此中如實智。知自",
    "T41n1822_026:0768a13": "相續心．心所法。是故不說　廣如彼釋。婆沙",
    "T41n1822_026:0768a14": "評家義當此中所破。論。如是所釋至諸",
    "T41n1822_026:0768a15": "句別義。論主總非前師釋也。論。如何",
    "T41n1822_026:0768a16": "此釋不順契經。有部問也。論。經言此心",
    "T41n1822_026:0768a17": "至有觀無止。答違經也。經說聚心惛．眠俱",
    "T41n1822_026:0768a18": "行故。論。豈不前說至通聚散過。有部引",
    "T41n1822_026:0768a19": "前違理破也。論。雖說非理至是散心故。",
    "T41n1822_026:0768a20": "西方師通前難也。雖說眠相應染心。亦聚．",
    "T41n1822_026:0768a21": "亦散過。我西方師不說眠相應染心為散",
    "T41n1822_026:0768a22": "心。但名聚心。復有何過。論。豈不又說",
    "T41n1822_026:0768a23": "本論相違。有部引前違教破也。謂本論說",
    "T41n1822_026:0768a24": "法．類．世俗．道智．知故。論。寧違論文不",
    "T41n1822_026:0768a25": "違經說。西方師通本論不得故。云寧違",
    "T41n1822_026:0768a26": "論文不違經說。論。如何不辨諸句別",
    "T41n1822_026:0768a27": "義。有部問也。論。謂依此釋至八異相故。",
    "T41n1822_026:0768a28": "西方師答也。論。依我所釋至八句別義。",
    "T41n1822_026:0768a29": "有部總不許是不辨經中八句別也。",
    "T41n1822_026:0768b01": "論。謂雖散等至別立八名。有部重廣釋也。",
    "T41n1822_026:0768b02": "論。既不能通至理亦不成。西方師難。既不能",
    "T41n1822_026:0768b03": "通我前引經云。云何內聚謂心若與昏",
    "T41n1822_026:0768b04": "眠俱行等文。所釋八句義別不成。論。",
    "T41n1822_026:0768b05": "又若沈心至名非時修。西方師重引破有部",
    "T41n1822_026:0768b06": "八句也。若沈心即掉心者。經不應說沈．掉",
    "T41n1822_026:0768b07": "非時修覺支別。說所為沈．掉修覺支別。明",
    "T41n1822_026:0768b08": "知沈．掉心異。論。豈修覺支有散別理。有",
    "T41n1822_026:0768b09": "部難也。豈修覺支有散別修引經為難。若",
    "T41n1822_026:0768b10": "有別修。可有修三不修三別。既無別修",
    "T41n1822_026:0768b11": "之理。如何有修．不修者。論。此據作意",
    "T41n1822_026:0768b12": "至故無有失。西方師答。經言修者是欲修",
    "T41n1822_026:0768b13": "名修。非正修也。欲修名修故散別無有失",
    "T41n1822_026:0768b14": "也。論。豈不我說至我說體一。有部通",
    "T41n1822_026:0768b15": "經說。懈怠增者經說沈心。掉舉增者經說",
    "T41n1822_026:0768b16": "掉心。沈．掉舉常相應故我說體一。論。",
    "T41n1822_026:0768b17": "隨自意語至意不如是。西方師總非不得經",
    "T41n1822_026:0768b18": "意。正理論曰。此彼二經意各別故。此經中說",
    "T41n1822_026:0768b19": "有貪等心。為令知心染．淨品別。謂為如實",
    "T41n1822_026:0768b20": "了知諸心黑品．白品差別理趣。說有貪心．",
    "T41n1822_026:0768b21": "離貪心心。彼經中說聚心．散心。為令了知",
    "T41n1822_026:0768b22": "修神足障。由彼經說自審己心勿太沈。",
    "T41n1822_026:0768b23": "勿太舉勿內聚勿外散。謂彼行者修神足",
    "T41n1822_026:0768b24": "時。應自審察修神足障。此心懈怠。此心掉",
    "T41n1822_026:0768b25": "舉。此心惛眠。此於色等非理作意所引流",
    "T41n1822_026:0768b26": "散。此．彼經意所為既殊。不可引彼經遮釋",
    "T41n1822_026:0768b27": "此經相。彼經但說修神足時。心於內外太",
    "T41n1822_026:0768b28": "聚．散失。不欲分別心染．淨相。此經所說與",
    "T41n1822_026:0768b29": "彼相違。雖諸染心皆有怠等。為顯諸染過",
    "T41n1822_026:0768c01": "失差別。隨其增位立沈等心。立策等心。應",
    "T41n1822_026:0768c02": "知翻此。故我宗釋符順契經。亦善分別諸",
    "T41n1822_026:0768c03": "心異相述曰。此經者。謂明十一對心。彼經者是西方師引難有部經也。論。",
    "T41n1822_026:0768c04": "前說一切至貪繫是何義。論主述西方部",
    "T41n1822_026:0768c05": "徵有部前釋。貪繫故名為有貪心。貪繫",
    "T41n1822_026:0768c06": "是何義　論主前依婆沙正義。正存貪所",
    "T41n1822_026:0768c07": "繫。後依經部破貪繫心。論。若貪得隨",
    "T41n1822_026:0768c08": "故至貪所緣故。已下進退徵。如文可解。",
    "T41n1822_026:0768c09": "論。若不許彼至可成有漏。遮轉計也。",
    "T41n1822_026:0768c10": "論。若謂由為至癡所緣故。又遮轉計。論。",
    "T41n1822_026:0768c11": "然他心智至名有貪心。又重破有部釋也。",
    "T41n1822_026:0768c12": "論。若爾云何。有部反問也。論。今詳",
    "T41n1822_026:0768c13": "經意至名離貪等。論主破有部存西方師",
    "T41n1822_026:0768c14": "釋。論。若爾何故至不還墮三有。有部難",
    "T41n1822_026:0768c15": "也。若與貪相應名有貪心。此心即無有離",
    "T41n1822_026:0768c16": "貪義。恒相應故。如何經說有離貪．瞋．癡心。",
    "T41n1822_026:0768c17": "不還墮三有。論。依離得說故無有過。",
    "T41n1822_026:0768c18": "論主通也。論。豈不於前至不相應故。有",
    "T41n1822_026:0768c19": "部破論主也。論。若依此意至有癡等故。",
    "T41n1822_026:0768c20": "論主通也。論。且止傍論應述本宗。已下",
    "T41n1822_026:0768c21": "述其本宗義也。論。此所明他心至能緣",
    "T41n1822_026:0768c22": "行相不。問也。論。俱不能取至能緣行相。",
    "T41n1822_026:0768c23": "答也。不取所緣．能緣行相。論。不爾",
    "T41n1822_026:0768c24": "他心智至能自緣失。反難釋也。若不如上所",
    "T41n1822_026:0768c25": "釋不知所緣及能緣行相。即有二失。若知",
    "T41n1822_026:0768c26": "他心所緣。即有他心智緣色等境。及自知",
    "T41n1822_026:0768c27": "過。若知他心能緣行相者。即自知失。自心",
    "T41n1822_026:0768c28": "是彼他心能緣行相故。故婆沙九十九云。又",
    "T41n1822_026:0768c29": "他心智但緣他心不緣他心所緣．行相。若",
    "T41n1822_026:0769a01": "緣他心所緣行相。應緣自心非他心智。自",
    "T41n1822_026:0769a02": "心是彼所緣。及能緣行相故。論。諸他心",
    "T41n1822_026:0769a03": "智至如應容有。已下明決定相也　謂唯",
    "T41n1822_026:0769a04": "能取欲．色界繫。不知上故在四禪故　及",
    "T41n1822_026:0769a05": "非所繫。知無漏心故　他相續中。不自緣",
    "T41n1822_026:0769a06": "故　唯知。現在。簡過．未也。唯緣有情現起",
    "T41n1822_026:0769a07": "心故　同類。法分知法分等　心．心所法。",
    "T41n1822_026:0769a08": "簡知色等　一實自相為所緣境。一簡緣",
    "T41n1822_026:0769a09": "二．三等。實簡緣假不緣假故。自相簡共",
    "T41n1822_026:0769a10": "相不緣共相故。無漏他心雖作四行。唯",
    "T41n1822_026:0769a11": "緣一法　或可。唯說有漏　空無相不相",
    "T41n1822_026:0769a12": "應。不與苦下滅下心相應故　盡無生不相",
    "T41n1822_026:0769a13": "應。彼息求故。為知他心非知盡故　不",
    "T41n1822_026:0769a14": "在見道。無異心故　不在無間道。以斷障",
    "T41n1822_026:0769a15": "故。他心智不斷障故　餘所不遮者。除上",
    "T41n1822_026:0769a16": "決定餘不遮也　如應容有者。顯非一切",
    "T41n1822_026:0769a17": "　已上明他心智行相　自下明盡．無生智行",
    "T41n1822_026:0769a18": "相。論。盡無生智至離空非我。明盡．無",
    "T41n1822_026:0769a19": "生智各有十四行相。論。謂由彼力至不",
    "T41n1822_026:0769a20": "受後有。釋盡．無生智知俗所以。婆沙二十",
    "T41n1822_026:0769a21": "九云。我生已盡者。是緣集四行相。梵行已立",
    "T41n1822_026:0769a22": "者。是緣道四行相。所作已辦者。是緣滅四",
    "T41n1822_026:0769a23": "行相。不受後有者。是緣苦二行相謂苦．",
    "T41n1822_026:0769a24": "非常　又婆沙一百二云。如契經說。諸阿羅",
    "T41n1822_026:0769a25": "漢如實。自知我生已盡。梵行已立。所作已辦。",
    "T41n1822_026:0769a26": "不受後有。此中我生已盡者。然諸生名顯",
    "T41n1822_026:0769a27": "多種義。謂或有生名顯入母胎。或有生名",
    "T41n1822_026:0769a28": "顯出母胎。或有生名顯分位五蘊。或有生",
    "T41n1822_026:0769a29": "名顯不相應行蘊少分。或有生名顯非想非",
    "T41n1822_026:0769b01": "非想處四蘊　或有生名顯非想非非想",
    "T41n1822_026:0769b02": "處四蘊者。如此中說我生已盡。問此盡何",
    "T41n1822_026:0769b03": "生。過去耶。未來耶。現在耶。若盡過去生。過",
    "T41n1822_026:0769b04": "去生已滅何須盡。若盡未來生。未來生未",
    "T41n1822_026:0769b05": "至何所盡。若盡現在生。現在生不住何須",
    "T41n1822_026:0769b06": "盡　答應作是說。盡三世生。所以者何。此",
    "T41n1822_026:0769b07": "中生名既顯非想非非想處四蘊。諸瑜伽師。",
    "T41n1822_026:0769b08": "總觀非想非非想處三世四蘊。離彼染故。",
    "T41n1822_026:0769b09": "令生因果皆不得成　廣如彼釋　梵行",
    "T41n1822_026:0769b10": "已立。謂無漏行已立。問為學梵行已立。為",
    "T41n1822_026:0769b11": "無學梵行已立耶。答學梵行已立。非無學梵",
    "T41n1822_026:0769b12": "行。所以者何。無學梵行今始立故　言所作",
    "T41n1822_026:0769b13": "已辦者。一切煩惱皆已斷故。一切所作已究",
    "T41n1822_026:0769b14": "竟故。一切道路已遮塞故　廣如彼釋　言",
    "T41n1822_026:0769b15": "不受後有者。尊者妙音作如是說。諸阿羅",
    "T41n1822_026:0769b16": "漢皆無後有故。通說為不受後有。廣如彼",
    "T41n1822_026:0769b17": "釋　又云。問我生已盡。乃至不受後有。一",
    "T41n1822_026:0769b18": "一當言。是何智耶。有說。此中我生已盡是集",
    "T41n1822_026:0769b19": "智。梵行已立是道智。所作已辦是滅智。不受",
    "T41n1822_026:0769b20": "後有是苦智　廣如彼釋。",
    "T41n1822_026:0769b21": "論。為有無漏越此十六。已下一行頌。第二",
    "T41n1822_026:0769b22": "明無漏行唯十六也。論曰至越於十六。",
    "T41n1822_026:0769b23": "論主先述二宗別也。論。云何知然。有",
    "T41n1822_026:0769b24": "部問外國師也。論。由本論故至如理所",
    "T41n1822_026:0769b25": "引了別。外國師引本論文證。以不繫心了",
    "T41n1822_026:0769b26": "欲界法。苦．集八行相外。更有有是處有是事",
    "T41n1822_026:0769b27": "行相。故知十六行相外更有行相。論。",
    "T41n1822_026:0769b28": "若謂彼文至餘不說故。遮有部通本論文。謂",
    "T41n1822_026:0769b29": "有是處。有是事。但為顯示前八行相義決",
    "T41n1822_026:0769c01": "定。故作如是等言。於餘處文亦應如此說。",
    "T41n1822_026:0769c02": "正理論云。此不成證。違論意故。論顯",
    "T41n1822_026:0769c03": "不繫行相眾多。於中有緣欲界繫者。依容",
    "T41n1822_026:0769c04": "有說。有是處言。有是事言。顯無顛倒。即",
    "T41n1822_026:0769c05": "由此故餘無此言已上論文。論。謂若彼論至",
    "T41n1822_026:0769c06": "故釋非理。舉餘見所斷文不說有是處。有",
    "T41n1822_026:0769c07": "是事文。證前不繫心文。有是處。有是事。",
    "T41n1822_026:0769c08": "為別行相　我故我所故。是有身見　斷",
    "T41n1822_026:0769c09": "故常故。是邊執見　無因故無作故損滅故。",
    "T41n1822_026:0769c10": "是邪見。尊故勝故上故第一故。是見取。",
    "T41n1822_026:0769c11": "非勝計勝故　能清淨故能解脫故能出離",
    "T41n1822_026:0769c12": "故。是戒取。非因計因故　惑故疑故猶預故。",
    "T41n1822_026:0769c13": "是疑　貪故瞋故慢故癡故。可解　此上諸",
    "T41n1822_026:0769c14": "心皆是不如理所引。既於見所斷了欲界",
    "T41n1822_026:0769c15": "中。即但有不如理所引。無有是處。有是事。",
    "T41n1822_026:0769c16": "於不繫心了欲界中。即有有是處。有是",
    "T41n1822_026:0769c17": "事。如理所引。故知不繫心了欲界法。八行相",
    "T41n1822_026:0769c18": "外別有行相　正理論云。除此無容有",
    "T41n1822_026:0769c19": "餘行相。由此不說有是處言。由皆顛倒轉",
    "T41n1822_026:0769c20": "不言有是事。故淨行相無越十六。理教無",
    "T41n1822_026:0769c21": "違。不可傾動已上論文。",
    "T41n1822_026:0769c22": "論。十六行相實事有幾。此一行頌。第三答",
    "T41n1822_026:0769c23": "三問也。論曰至名四實一。述不正義",
    "T41n1822_026:0769c24": "也。婆沙七十九云。問何故緣苦有四行相。",
    "T41n1822_026:0769c25": "名有四種實體亦四。緣餘三諦而不爾耶。",
    "T41n1822_026:0769c26": "答緣苦諦行相。是四顛倒近對治故。如四",
    "T41n1822_026:0769c27": "顛倒名．體各四。緣餘三諦所起行相。非四",
    "T41n1822_026:0769c28": "顛倒近對治故。名雖有四實體唯一已上論文。",
    "T41n1822_026:0769c29": "論。如是說者實亦十六。述正義也。論。",
    "T41n1822_026:0770a01": "謂苦聖諦至能永超故出。下有四番釋。十六",
    "T41n1822_026:0770a02": "行相。此第一番釋。如文可了。論。又非",
    "T41n1822_026:0770a03": "究竟故非常至捨一切有故出。此第二釋。文",
    "T41n1822_026:0770a04": "顯可知。論。如是古釋至更為別釋。已下",
    "T41n1822_026:0770a05": "論主更別釋也。論。生滅故非常至自非",
    "T41n1822_026:0770a06": "我故非我。此釋苦諦。如文可知。論。因",
    "T41n1822_026:0770a07": "集生緣至與論為異。已下引經釋集諦也。",
    "T41n1822_026:0770a08": "文有三別。一明四欲不同。二明四欲位別。",
    "T41n1822_026:0770a09": "三結四欲行名。此第一也　言以欲為根",
    "T41n1822_026:0770a10": "者。根者是因義　言以欲為類者。類是緣",
    "T41n1822_026:0770a11": "義。此經意以愛為集諦。所言欲者。即是貪",
    "T41n1822_026:0770a12": "也。論。此四體相差別云何。此問四欲體",
    "T41n1822_026:0770a13": "相別也。論。由隨位別至起造業時欲。",
    "T41n1822_026:0770a14": "此第二明四欲位別　凡諸有情先於總自",
    "T41n1822_026:0770a15": "體起總我貪　次於當總自體起當總我",
    "T41n1822_026:0770a16": "貪　次後復起若天．若人等當別我貪。",
    "T41n1822_026:0770a17": "然復為別我故。造業貪結當生起續生我",
    "T41n1822_026:0770a18": "貪。或執造當業時我起造業我貪。當果取",
    "T41n1822_026:0770a19": "蘊是其苦體。前之四因是其集諦。此四位欲",
    "T41n1822_026:0770a20": "即前四欲。論。第一於苦至如花蘂於果。",
    "T41n1822_026:0770a21": "此第三結四欲行名配前四位。如文可解。",
    "T41n1822_026:0770a22": "論。或如契經至亦當變異有。更引經",
    "T41n1822_026:0770a23": "釋四欲別　決定有者。決定有我體故",
    "T41n1822_026:0770a24": "　如是有者。執我如是由婆羅門等有　變",
    "T41n1822_026:0770a25": "異有者。謂從小至大等有　執我現有者。",
    "T41n1822_026:0770a26": "計我現在有　執我現無者。執於現在歸",
    "T41n1822_026:0770a27": "斷滅故　餘文可解。雖有當別不同。竝准",
    "T41n1822_026:0770a28": "此釋。論。流轉斷故至永離有故出。釋",
    "T41n1822_026:0770a29": "滅．道下八行相也。已上即是第三番釋。",
    "T41n1822_026:0770b01": "論。又為治常樂至行出行相。此即論主第四",
    "T41n1822_026:0770b02": "番釋。論。如是行相以惠為體。述有部",
    "T41n1822_026:0770b03": "釋　正理釋云。謂唯諸惠於境相中。簡擇",
    "T41n1822_026:0770b04": "而轉名為行相。論。若爾惠應至不相",
    "T41n1822_026:0770b05": "應故。論主破也。論。由此應言至皆名",
    "T41n1822_026:0770b06": "行相。論主述自釋　言行相者。境相品類",
    "T41n1822_026:0770b07": "差別不同故言行相　或是能取境差別",
    "T41n1822_026:0770b08": "相故名行相。論。惠及諸餘至唯是所",
    "T41n1822_026:0770b09": "行。就有部宗釋能所行。及辨寬狹。如文可",
    "T41n1822_026:0770b10": "知。",
    "T41n1822_026:0770b11": "論。已辨十智行相差別。已下第六義門分別",
    "T41n1822_026:0770b12": "於中有六。一明性．地．身別。二明念處分別。",
    "T41n1822_026:0770b13": "三明智相互為境。四明十智緣境。五明非",
    "T41n1822_026:0770b14": "我行相。六明成智多少。此兩行頌第一門也。",
    "T41n1822_026:0770b15": "論曰至唯是善。明三性也。論。依",
    "T41n1822_026:0770b16": "地別者至及下三無色。明依．地別　他心智",
    "T41n1822_026:0770b17": "唯依四根本靜慮者。正理意云。此又通性故",
    "T41n1822_026:0770b18": "餘地非依。五通所依止．觀等故。上七近分",
    "T41n1822_026:0770b19": "非法智依者。以彼唯是有漏法故。亦不依",
    "T41n1822_026:0770b20": "無色。以不緣欲故。所餘七智總說雖同。",
    "T41n1822_026:0770b21": "然於此中非無差別。類智決定九地為依。",
    "T41n1822_026:0770b22": "餘之六智若法智攝。六地為依。若類智攝。",
    "T41n1822_026:0770b23": "通依九地。論。依身別者至通依三界",
    "T41n1822_026:0770b24": "身。明依身也。",
    "T41n1822_026:0770b25": "論。已辨性地身當辨念住攝。已下一行頌。第",
    "T41n1822_026:0770b26": "二念處分別。論曰至皆通四。釋也。滅智",
    "T41n1822_026:0770b27": "無三境故唯法。他心智不緣色故唯三。所",
    "T41n1822_026:0770b28": "餘八智境。通色．心．心所等故。通四念住。",
    "T41n1822_026:0770b29": "論。如是十智展轉相望。已下一行頌。第三",
    "T41n1822_026:0770c01": "明智相互為境。論曰至除法智。明法．",
    "T41n1822_026:0770c02": "類智。論。道智能緣至皆緣十智。明道",
    "T41n1822_026:0770c03": "等五智。論。滅智不緣至為所緣故。明滅",
    "T41n1822_026:0770c04": "智也。",
    "T41n1822_026:0770c05": "論。十智所緣總有幾法。已下兩行頌。第四明",
    "T41n1822_026:0770c06": "十智緣境。論曰至善無記別故。明十",
    "T41n1822_026:0770c07": "智所緣十法。先分十法。後明緣有廣狹",
    "T41n1822_026:0770c08": "　言十法者。有為有八。謂有漏六。即三界相",
    "T41n1822_026:0770c09": "應．不相應。無漏二。謂相應．不相應　無為",
    "T41n1822_026:0770c10": "為二。謂善即擇滅。無記謂虛空．非擇滅。",
    "T41n1822_026:0770c11": "論。俗智總緣十法為境。以有一切法無我",
    "T41n1822_026:0770c12": "觀等故。論。法智緣五者。不緣上二界",
    "T41n1822_026:0770c13": "及虛空．非擇滅。論。類智緣七。緣上二",
    "T41n1822_026:0770c14": "界及善無為故。論。苦集智各緣三界",
    "T41n1822_026:0770c15": "所繫六。不緣無漏故。論。滅智緣一。",
    "T41n1822_026:0770c16": "謂唯緣擇滅故。論。道智緣二。唯緣無",
    "T41n1822_026:0770c17": "漏有為故。論。他心智三。唯緣三界及",
    "T41n1822_026:0770c18": "無漏相應法故。論。盡無生智緣九。不",
    "T41n1822_026:0770c19": "緣非諦法故。",
    "T41n1822_026:0770c20": "論。頗有一念智緣一切法不。已下一行頌。第",
    "T41n1822_026:0770c21": "五明非我行相。論曰至猶除自品。明",
    "T41n1822_026:0770c22": "無一念知一切法。雖以世俗智觀一切",
    "T41n1822_026:0770c23": "法為非我。由除自品。論。自品謂自體",
    "T41n1822_026:0770c24": "至非此智所緣。釋自品也。境．有境別故不",
    "T41n1822_026:0770c25": "自緣也。同一所緣故不緣相應。若緣相應",
    "T41n1822_026:0770c26": "即自緣失。極相隣近故不緣俱有法。如眼",
    "T41n1822_026:0770c27": "不見扶根色等。故正理云。何緣不以自體",
    "T41n1822_026:0770c28": "為境。諸對法者立此因言。諸法必無行",
    "T41n1822_026:0770c29": "自體。故此言意。顯諸法生時隨其所應待",
    "T41n1822_026:0771a01": "四緣性。隨有所闕。法則不生。不闕便生。立",
    "T41n1822_026:0771a02": "為緣性。諸法無有闕自體時。故畢竟無闕",
    "T41n1822_026:0771a03": "不生義。論。此智唯是至聞思所成。明",
    "T41n1822_026:0771a04": "依地及惠。一切法．非我觀通上地有。然緣",
    "T41n1822_026:0771a05": "一切法盡。唯除自體．相應．俱有法者。唯是",
    "T41n1822_026:0771a06": "欲．色界攝聞思所成。論。非修所成至應",
    "T41n1822_026:0771a07": "頓離染。此非有部宗。所以得知。正理論云。",
    "T41n1822_026:0771a08": "然經主說非修所成。以修所成地別緣故。",
    "T41n1822_026:0771a09": "若異此者。應頓離染。此不應理。言修所",
    "T41n1822_026:0771a10": "成唯地別緣。非極成故。謂我宗許靜慮地",
    "T41n1822_026:0771a11": "攝修所成惠。有能總緣隨所依身自．上境",
    "T41n1822_026:0771a12": "故。厭下欣上方能離染。此既總緣。唯欣行",
    "T41n1822_026:0771a13": "相。故於離染無有功能。故彼所言甚為非",
    "T41n1822_026:0771a14": "理　兩說不同由宗別也　又正理論云。",
    "T41n1822_026:0771a15": "此智唯是欲．色界攝。無色界中雖有此顯。",
    "T41n1822_026:0771a16": "而緣法少非此所明。此通聞．思．修所成惠。",
    "T41n1822_026:0771a17": "皆能除自品。緣一切法故　今依婆沙第",
    "T41n1822_026:0771a18": "十。更以六門分別。一依地別。二最初起。三",
    "T41n1822_026:0771a19": "得差別。四得人別。五緣境通局。六問答分",
    "T41n1822_026:0771a20": "別。一依地別者。評家正義云。一切法無我行",
    "T41n1822_026:0771a21": "相在七地。若別說者。聞所成惠唯在五地。",
    "T41n1822_026:0771a22": "謂欲界．四靜慮。思所成惠唯在欲界。修所成",
    "T41n1822_026:0771a23": "惠唯在六地。四無色地亦有此行相。而不",
    "T41n1822_026:0771a24": "能緣一切法。謂空無邊處非我行相緣四",
    "T41n1822_026:0771a25": "無色。彼因彼滅。一切類智品道。及四無色非",
    "T41n1822_026:0771a26": "擇滅。一切類智品道非擇滅。并一切虛空無",
    "T41n1822_026:0771a27": "為。或欲令是一物。或欲令是多物。此行相",
    "T41n1822_026:0771a28": "盡能緣。識無邊處緣上三無色。乃至。非想",
    "T41n1822_026:0771a29": "非非想處唯緣一切。彼因彼滅。一切類智",
    "T41n1822_026:0771b01": "品道。及此非擇滅。并一切虛空　二初起者。",
    "T41n1822_026:0771b02": "此非我行相依欲．色界身初起　三得別者。",
    "T41n1822_026:0771b03": "加行得．離染得．生得者。通三種此則總說。",
    "T41n1822_026:0771b04": "若別說者。欲界聞思所成非我行相唯加行",
    "T41n1822_026:0771b05": "得。色界聞所成非我行相可言加行得。可",
    "T41n1822_026:0771b06": "言生得。云何可言加行得。謂若此間於自．",
    "T41n1822_026:0771b07": "共相善修習者生彼便得。若不爾者生彼",
    "T41n1822_026:0771b08": "不得。云何可言生得。謂雖此間善修習已。",
    "T41n1822_026:0771b09": "若不得生彼修不能得。生彼方得彼聞",
    "T41n1822_026:0771b10": "所成非我行相。必依此間所修加行生彼得",
    "T41n1822_026:0771b11": "故。色界修所成非我行相。是加行得及離染",
    "T41n1822_026:0771b12": "得。亦可言是生得。問若欲界沒生第二靜",
    "T41n1822_026:0771b13": "慮。第二靜慮沒生初靜慮。彼得初靜慮非我",
    "T41n1822_026:0771b14": "行相不。答若先善修習者得。不爾者不得。",
    "T41n1822_026:0771b15": "乃至。生第四靜慮亦爾。問若欲界沒生無色",
    "T41n1822_026:0771b16": "界。無色界沒生初靜慮。彼得初靜慮非我行",
    "T41n1822_026:0771b17": "相不。有說不得以極遠故。如是說者。若先",
    "T41n1822_026:0771b18": "善修習者得。不爾者不得。乃至。生第四靜",
    "T41n1822_026:0771b19": "慮亦爾。問若初靜慮沒生第二靜慮。第二靜",
    "T41n1822_026:0771b20": "慮沒生初靜慮。彼得初靜慮非我行相不。",
    "T41n1822_026:0771b21": "答若先善修習者得。不爾者不得。生餘地",
    "T41n1822_026:0771b22": "亦爾　四得人別者。如是說者。異生亦得。乃",
    "T41n1822_026:0771b23": "至。如是說者。外法異生亦得此行相。然與",
    "T41n1822_026:0771b24": "內別。謂內法者亦加行得．亦生得．亦得．亦",
    "T41n1822_026:0771b25": "在身。亦成就．亦現在前。外法異生唯生得。",
    "T41n1822_026:0771b26": "得而不在身成就。不現在前。以著我故",
    "T41n1822_026:0771b27": "　五緣境通局者。問云何起非我行相耶。答",
    "T41n1822_026:0771b28": "若生欲界起欲．色界非我行相。俱能緣一",
    "T41n1822_026:0771b29": "切法。若生初靜慮起初靜慮非我行相。不",
    "T41n1822_026:0771c01": "定者亦能緣一切法。定者唯緣。從初靜慮",
    "T41n1822_026:0771c02": "乃至有頂。起上三靜慮非我行相亦爾。生",
    "T41n1822_026:0771c03": "第二靜慮等義准可知。問欲．色二界非我",
    "T41n1822_026:0771c04": "行相何者緣法多耶。答色界非我行相若不",
    "T41n1822_026:0771c05": "定者。緣法與欲界等。若定者則所緣法少",
    "T41n1822_026:0771c06": "於欲界。謂不能緣自隨轉色故　今詳。",
    "T41n1822_026:0771c07": "欲界．及初定等散非我行相。緣法少二定已",
    "T41n1822_026:0771c08": "上。以不能緣自相應尋．伺。及彼生等故",
    "T41n1822_026:0771c09": "　六問答分別。問此非我行相。若欣作意俱。云",
    "T41n1822_026:0771c10": "何緣可厭法。若厭作意俱。云何緣可欣法。",
    "T41n1822_026:0771c11": "答應作是說。欣作意俱。問若爾云何緣可",
    "T41n1822_026:0771c12": "厭法。答彼瑜伽師於此可欣法生欣尚故。",
    "T41n1822_026:0771c13": "設於無量可厭聚中。有一可欣則生欣樂。",
    "T41n1822_026:0771c14": "何況多耶。如銅錢聚上置一金錢。便於此",
    "T41n1822_026:0771c15": "聚總生欣樂。此亦如是。故無有失。問亦",
    "T41n1822_026:0771c16": "有喜．憂根能緣一切行法何故此行相非",
    "T41n1822_026:0771c17": "彼相應。答互相違故。謂此歡行相轉。彼慼",
    "T41n1822_026:0771c18": "行相轉。故不相應。",
    "T41n1822_026:0771c19": "論。已辨所緣。已下第六明成智多少。",
    "T41n1822_026:0771c20": "論曰至亦定成七。明成就有三節一漸",
    "T41n1822_026:0771c21": "增位。二離欲位。三無學位。此即第一　一切",
    "T41n1822_026:0771c22": "凡．聖皆成俗智。未離欲凡唯成俗智。及未",
    "T41n1822_026:0771c23": "離欲聖人在苦忍位。與異生同。雖成無",
    "T41n1822_026:0771c24": "漏惠不名智故。至第二剎那加苦法智。",
    "T41n1822_026:0771c25": "即加法智．苦智。故成三智。第四剎那又",
    "T41n1822_026:0771c26": "加類智。第六剎那又加集智。第十剎那又",
    "T41n1822_026:0771c27": "加滅智。第十四剎那又加道智。至修道位",
    "T41n1822_026:0771c28": "未離欲前。皆悉同前成就七智。論。如",
    "T41n1822_026:0771c29": "是諸位至生無色者。第二離欲位也。至此位",
    "T41n1822_026:0772a01": "中於諸位各加他心智。謂在凡時。及聖初。",
    "T41n1822_026:0772a02": "先一今二。乃至修位。先七今八。然異生生無",
    "T41n1822_026:0772a03": "色者。雖離欲染不成他心。有漏他心生",
    "T41n1822_026:0772a04": "上捨故。聖生上界成他心者。無漏他心智",
    "T41n1822_026:0772a05": "者生上不捨故。然成二種他心諸位不同。",
    "T41n1822_026:0772a06": "謂異生位及十五心。唯成有漏他心智。超",
    "T41n1822_026:0772a07": "越那含道類智時。具成二種。得根本地無漏",
    "T41n1822_026:0772a08": "道諦為果體故。離欲界染餘修位中。皆具",
    "T41n1822_026:0772a09": "成二。聖生無色便捨世俗。論。時解脫",
    "T41n1822_026:0772a10": "者至謂增無生。明第三無學位也。無學位中",
    "T41n1822_026:0772a11": "鈍九利十。同如常釋。",
    "T41n1822_026:0772a12": "論。於何位中頓修幾智。已下大文第七明修",
    "T41n1822_026:0772a13": "智也。於中有六。一明見道。二明修道。三",
    "T41n1822_026:0772a14": "明無學道。四明練根等。五明地通局。六明",
    "T41n1822_026:0772a15": "四種修。此下兩行頌第一明見道。將欲釋",
    "T41n1822_026:0772a16": "修。須知修義。正理論云。且應思擇何謂為",
    "T41n1822_026:0772a17": "修。謂習善有為令圓滿自在此是修義　非染無",
    "T41n1822_026:0772a18": "記者。無勝愛果故。非善無為者。不在相",
    "T41n1822_026:0772a19": "續故。又無為無果故　今助一解。無為無",
    "T41n1822_026:0772a20": "增減故。論曰至諸行念住。明見道。八",
    "T41n1822_026:0772a21": "忍七智現起之時。唯修自諦念住及四行相。",
    "T41n1822_026:0772a22": "若緣三諦修四念住。若緣滅諦唯修法",
    "T41n1822_026:0772a23": "念自分修故。論。何緣見道唯同類修。",
    "T41n1822_026:0772a24": "問也。何緣見道唯同類修非修道等。",
    "T41n1822_026:0772a25": "論。先未曾得至俱決定故。答也　有二義。一",
    "T41n1822_026:0772a26": "先未得此無漏智故　二對治．所緣俱決定",
    "T41n1822_026:0772a27": "故。見道八忍定緣八諦斷八諦惑。不相交",
    "T41n1822_026:0772a28": "雜修道不爾。斷修惑時。或緣苦諦乃至道",
    "T41n1822_026:0772a29": "諦。及緣非諦交參不定。論。唯苦．集滅",
    "T41n1822_026:0772b01": "至未能兼修。明修俗智。於一一諦後邊修",
    "T41n1822_026:0772b02": "故。名現觀邊俗智。於彼後邊觀此諦智得",
    "T41n1822_026:0772b03": "圓滿故。故後邊修。法智位時未圓滿故。故",
    "T41n1822_026:0772b04": "於此位不能修也。論。道類智時何不",
    "T41n1822_026:0772b05": "修此。問也。是道邊何故不修。論。俗",
    "T41n1822_026:0772b06": "智曾於道至可能遍修。答也。有二釋。一據",
    "T41n1822_026:0772b07": "曾．不曾釋。無始已來曾知苦。斷集。證滅。",
    "T41n1822_026:0772b08": "以世俗智知．斷．證故。由此三邊修彼俗",
    "T41n1822_026:0772b09": "智。無始已來不曾修無漏道。由此不能修",
    "T41n1822_026:0772b10": "彼俗智　二必無於道遍事現觀故。事現",
    "T41n1822_026:0772b11": "觀者。謂見苦。斷集。證滅。修道。容一有情",
    "T41n1822_026:0772b12": "遍知苦盡。遍斷集盡。遍證滅盡。而道必無",
    "T41n1822_026:0772b13": "有遍修者。由此於道諦邊。不能修彼世",
    "T41n1822_026:0772b14": "俗智。論。雖集滅邊至種性多故。釋違",
    "T41n1822_026:0772b15": "妨也。謂一有情於見道位知一切苦。未斷",
    "T41n1822_026:0772b16": "一切集。未證一切滅。而於無學必斷．證故。",
    "T41n1822_026:0772b17": "道即不爾。非唯見道不修一切道。至無",
    "T41n1822_026:0772b18": "學位亦不能修。以三乘六種姓其道各別。",
    "T41n1822_026:0772b19": "不平修故。論。有言此是至故不能修。",
    "T41n1822_026:0772b20": "述異釋也。以道類智是修道故不修見邊。",
    "T41n1822_026:0772b21": "論理非極成不應為證。論主破也。雖道",
    "T41n1822_026:0772b22": "類智有部云是修道。餘部不許是修道故。",
    "T41n1822_026:0772b23": "非是極成。不應為證。正理論云。道類智時",
    "T41n1822_026:0772b24": "何不修此。此智唯是見道眷屬。彼修道攝故",
    "T41n1822_026:0772b25": "不能修。此意說言修七處善為種子故見",
    "T41n1822_026:0772b26": "道得生。故見道生時。說彼為眷屬。乃至。由",
    "T41n1822_026:0772b27": "此於三諦世尊說邊聲。如契經說。有身",
    "T41n1822_026:0772b28": "邊。有身集邊。有身滅邊。曾無經說有身道",
    "T41n1822_026:0772b29": "邊。無能修道至道邊際故　問三位所修",
    "T41n1822_026:0772c01": "何勝何劣。答正理云。若據相續後勝於前。",
    "T41n1822_026:0772c02": "因增長身起彼得故。若就界說上皆勝下。",
    "T41n1822_026:0772c03": "故前所修色界繫者。界勝身劣。後位所修欲",
    "T41n1822_026:0772c04": "界繫者。界劣身勝。此有四句。如理應思。",
    "T41n1822_026:0772c05": "論。此世俗智至無容起故。明不起也。婆",
    "T41n1822_026:0772c06": "沙三十六云。問若爾何故不現在前。答此智",
    "T41n1822_026:0772c07": "與見道現行相違故。過見道位無容起故。",
    "T41n1822_026:0772c08": "設見道位中。見道須臾不現前者。此智便起。",
    "T41n1822_026:0772c09": "以見道無剎那斷義。是故此智無容現前。",
    "T41n1822_026:0772c10": "問若不現前。云何可說此依隨信．隨法行",
    "T41n1822_026:0772c11": "身。答彼身有二種。一是見道所依。二是現觀",
    "T41n1822_026:0772c12": "邊世俗智所依。見道於見道所依身得。亦在",
    "T41n1822_026:0772c13": "身成就。亦現前。現觀邊世俗智。於彼身得。",
    "T41n1822_026:0772c14": "而不在身成就。不現前。現觀邊世俗智。於",
    "T41n1822_026:0772c15": "現觀邊世俗智所依身得。亦在身成就。亦現",
    "T41n1822_026:0772c16": "前。見道於彼身得。而不在身成就。不現前。",
    "T41n1822_026:0772c17": "設見道位。此世俗智所依身現在前者。即此",
    "T41n1822_026:0772c18": "智成就。亦現在前。見道唯於未來成就。然",
    "T41n1822_026:0772c19": "見道位。必起見道所依身故。見道成就。亦",
    "T41n1822_026:0772c20": "現在前。此智唯於未來成就。若見道位。不",
    "T41n1822_026:0772c21": "起見道所依身者。則無見道見聖諦義。便",
    "T41n1822_026:0772c22": "非聖者。是故必起見道所依。由此彼身得",
    "T41n1822_026:0772c23": "非擇滅。是故此智畢竟不起　又正理云。此",
    "T41n1822_026:0772c24": "智依身定不生故。謂隨信行．隨法行身。容",
    "T41n1822_026:0772c25": "有為依引此智起。在見道位此無容生。",
    "T41n1822_026:0772c26": "故此依身住不生法。依不生故此必不生",
    "T41n1822_026:0772c27": "已上論文。論。若爾何故說名為修。難也。",
    "T41n1822_026:0772c28": "論。先未曾得今方得故。通也。據得說修。闕",
    "T41n1822_026:0772c29": "緣不生。正理論云。謂於爾時起得自在。餘",
    "T41n1822_026:0773a01": "緣障故體不現前。即由此因說名為得。以",
    "T41n1822_026:0773a02": "證彼得起自在故。以有諸法得即現前。如",
    "T41n1822_026:0773a03": "盡智等。或有諸法先得後現前。如無生智等",
    "T41n1822_026:0773a04": "利根人無生智與盡智同時得也或有諸法得永不現前。如此",
    "T41n1822_026:0773a05": "智等。或有諸法不得而現前。如外色等。故",
    "T41n1822_026:0773a06": "雖不生而有修義。論。既不能起得義",
    "T41n1822_026:0773a07": "何依難也。論。但由得故說名為得。答也。",
    "T41n1822_026:0773a08": "論。由得故得至理不成立。結破也。",
    "T41n1822_026:0773a09": "論。如古師說至不樂此義。述經部釋。正理破",
    "T41n1822_026:0773a10": "云。如何此智不現在前。言得起依說名為",
    "T41n1822_026:0773a11": "得。非得此依故可名此現前。勿此所依",
    "T41n1822_026:0773a12": "即此體故。乃至廣破已上論文。論。隨依何地",
    "T41n1822_026:0773a13": "至七地俗智。述修地通局。准此上地。亦修",
    "T41n1822_026:0773a14": "下有漏。婆沙三十六云。問頗有二聖者同",
    "T41n1822_026:0773a15": "生一地。於現觀邊世俗智。一成就。一不成",
    "T41n1822_026:0773a16": "就耶。答有。謂一依初靜慮入正性離生。一",
    "T41n1822_026:0773a17": "依第二靜慮入正性離生。彼命終俱生第二",
    "T41n1822_026:0773a18": "靜慮。依初靜慮者不成就此智。以越地捨",
    "T41n1822_026:0773a19": "故。依第二靜慮者成就此智。生自地不捨",
    "T41n1822_026:0773a20": "故。頗有二阿羅漢同在一地。於現觀邊俗",
    "T41n1822_026:0773a21": "智。一成就。一不成就耶。答有。謂彼先時一",
    "T41n1822_026:0773a22": "依初定入見道。一依第二定入見道。彼命",
    "T41n1822_026:0773a23": "終俱生第二靜慮。住中有中得阿羅果。依",
    "T41n1822_026:0773a24": "初定者不成就。此越地捨故。依第二定者",
    "T41n1822_026:0773a25": "成就此智。生自地不捨故已上論文。論。苦．",
    "T41n1822_026:0773a26": "集邊修至緣此諦為境。明念住行相緣境別",
    "T41n1822_026:0773a27": "也。正理云。謂若苦諦現觀邊修。即以緣苦",
    "T41n1822_026:0773a28": "四種行相。若欲界繫緣欲界苦。色界繫者緣",
    "T41n1822_026:0773a29": "上苦諦。集諦．滅諦邊修者皆准此　苦諦謂",
    "T41n1822_026:0773b01": "若欲界繫緣欲界集．滅。若色界繫緣上二界",
    "T41n1822_026:0773b02": "集．滅。論。見道力得故唯加行所得。明",
    "T41n1822_026:0773b03": "二得中唯加行得。即以見道加行得故。欲",
    "T41n1822_026:0773b04": "界攝者是思所成。色界攝者是修所成。非聞",
    "T41n1822_026:0773b05": "所成彼微劣故。婆沙三十六云。問何故現觀",
    "T41n1822_026:0773b06": "邊世俗智非聞所成。盡智時所修善根有",
    "T41n1822_026:0773b07": "聞所成耶。答彼見道眷屬一向猛利。是速疾",
    "T41n1822_026:0773b08": "道之所修故。非聞所成盡智眷屬。盡智息",
    "T41n1822_026:0773b09": "求是容預道故能通修已上論文。論。智增故至為",
    "T41n1822_026:0773b10": "其自性。辨體也。古德釋。俗智是同觀修。以",
    "T41n1822_026:0773b11": "苦見道同觀諦故。見道觀諦令彼觀諦智",
    "T41n1822_026:0773b12": "增。遂起於得故名同觀修。准此。於見道",
    "T41n1822_026:0773b13": "中有同類智見道為觀諦理。而不為斷惑。",
    "T41n1822_026:0773b14": "又有漏智無別斷見惑。以是義故故非同",
    "T41n1822_026:0773b15": "治。",
    "T41n1822_026:0773b16": "論。次於修道雖染位中。已下兩行頌。第二明",
    "T41n1822_026:0773b17": "修道也。論曰至現修二智。明第十六修",
    "T41n1822_026:0773b18": "道初念也。修有二種。謂行．得二修。行謂現",
    "T41n1822_026:0773b19": "行。得謂未來修。修道初念行修二智。謂道",
    "T41n1822_026:0773b20": "及類。此體是一名有二也。次第．超越皆同此",
    "T41n1822_026:0773b21": "二　若未來修。二位不同。論。未離欲者",
    "T41n1822_026:0773b22": "至不修世俗。明未來修。他心智通四根本故",
    "T41n1822_026:0773b23": "　若未離欲不修他心。唯修法．類．又四諦",
    "T41n1822_026:0773b24": "智　若已離欲加他心智。不修盡無生。是",
    "T41n1822_026:0773b25": "無學故。不修俗智非想治故。正理論云。先",
    "T41n1822_026:0773b26": "已離欲入聖道者。何緣見道中不修他心",
    "T41n1822_026:0773b27": "智。以他心智遊觀德攝。依容預道方有修",
    "T41n1822_026:0773b28": "義。見道位中為觀諦理。加行極速故不能",
    "T41n1822_026:0773b29": "修。無間道中義亦同此。今第十六道類智時",
    "T41n1822_026:0773c01": "容預道收故。修此智已上論文　已上明住果修。",
    "T41n1822_026:0773c02": "後向之中斷有三例。一斷欲界惑。二斷",
    "T41n1822_026:0773c03": "上七地。三斷非想。就三例中。斷一一惑復",
    "T41n1822_026:0773c04": "有四道。謂加行無間解脫勝進。此等諸位",
    "T41n1822_026:0773c05": "行得二修。有同有異。然同類者於一處",
    "T41n1822_026:0773c06": "明。由此前後故有差別。論。斷欲修",
    "T41n1822_026:0773c07": "斷至隨應現修。明三例行修別也　斷欲修",
    "T41n1822_026:0773c08": "斷九無間道。八解脫道。此斷欲界惑故不",
    "T41n1822_026:0773c09": "用四類智。及他心盡無生智。斷通漏無",
    "T41n1822_026:0773c10": "漏道故。所以有俗智。即是總有六智。謂四",
    "T41n1822_026:0773c11": "諦智．法智．俗智　第九解脫道行修。亦同六",
    "T41n1822_026:0773c12": "智。以未來修別故不於此明　斷上七地。",
    "T41n1822_026:0773c13": "用類智故四類智也。滅．道法智能斷上故",
    "T41n1822_026:0773c14": "兼二法智。非有頂故兼俗智也　問何故",
    "T41n1822_026:0773c15": "欲界無間解脫道同處以明。斷上七地別處",
    "T41n1822_026:0773c16": "明也　答斷欲九無間道八解脫道未來修。",
    "T41n1822_026:0773c17": "同俱不修他心故。所以同處以明。斷上七",
    "T41n1822_026:0773c18": "地無間解脫。同行修四．類．二法．及世俗智",
    "T41n1822_026:0773c19": "總七智。以未來修別所以別明。無間道中不",
    "T41n1822_026:0773c20": "修他心。諸解脫道修他心故。所以如前。",
    "T41n1822_026:0773c21": "論。斷欲加行至隨應現修。斷欲界惑無",
    "T41n1822_026:0773c22": "間解脫不用類智。加行勝進義即無違。故",
    "T41n1822_026:0773c23": "於此中加四類也。論。此上未來至加",
    "T41n1822_026:0773c24": "他心智。明上三例未來修也。未離欲故無間",
    "T41n1822_026:0773c25": "道故不修他心。盡無生未得故。法．類互修",
    "T41n1822_026:0773c26": "者。由因力相資故修。下准此釋　斷有頂",
    "T41n1822_026:0773c27": "地加他心智。明有頂也。所以前八解脫與",
    "T41n1822_026:0773c28": "無間行修是同。不同明者。以未來修別。八",
    "T41n1822_026:0773c29": "解脫道修他心智無間不修。第九解脫或九",
    "T41n1822_026:0774a01": "或十。所以別明。除世俗者。有頂治故。加他",
    "T41n1822_026:0774a02": "心者。解脫道故。論。斷有頂地至苦．集滅．",
    "T41n1822_026:0774a03": "道六。無間道故不修他心。有頂治故不修",
    "T41n1822_026:0774a04": "世俗。論。斷欲修斷至隨應現修。明欲",
    "T41n1822_026:0774a05": "等行修。文中有四　斷欲修斷第九解脫。第",
    "T41n1822_026:0774a06": "一例也　斷上七地諸解脫道。第二例也",
    "T41n1822_026:0774a07": "　斷欲修斷第九勝進斷上八地諸加行道。",
    "T41n1822_026:0774a08": "第三例也。此亦行修是同故同明也　斷上",
    "T41n1822_026:0774a09": "七地有頂八品諸勝進道。第四例也。先修他",
    "T41n1822_026:0774a10": "心容現前故加他心智　此上四例行修",
    "T41n1822_026:0774a11": "不同。如應可解。論。此上未來至四諦",
    "T41n1822_026:0774a12": "他心。明得修同此上四例未來皆修八智。",
    "T41n1822_026:0774a13": "除盡．無生。是有學故　正理論云。四類不",
    "T41n1822_026:0774a14": "能斷欲界染。苦．集二法非上對治。何緣起",
    "T41n1822_026:0774a15": "彼治。此智未來修。若許兼彼非對治者。",
    "T41n1822_026:0774a16": "離有頂染等。應兼修世俗　此難非理。唯",
    "T41n1822_026:0774a17": "同對治於未來修非所許故。謂亦許有相",
    "T41n1822_026:0774a18": "屬故修。如見道中修世俗智。或由因力相",
    "T41n1822_026:0774a19": "資故修。如斷欲時兼修四類斷上染位",
    "T41n1822_026:0774a20": "修苦．集法。若斷欲染不修類智。斷上不",
    "T41n1822_026:0774a21": "修苦．集二法。則漸次得不還果者。應無容",
    "T41n1822_026:0774a22": "起類智現前。阿羅漢應無起苦．集法智。先",
    "T41n1822_026:0774a23": "所得者皆已捨故。先未得者非所修故。由",
    "T41n1822_026:0774a24": "約種類。若先已得為同類因力。引等流智",
    "T41n1822_026:0774a25": "生。此智由先彼智引故。於彼智類彼能",
    "T41n1822_026:0774a26": "為因。故此智生因力資彼。雖非同治亦未",
    "T41n1822_026:0774a27": "來修　准上論文。修見道邊俗智名相屬",
    "T41n1822_026:0774a28": "修。然名同觀亦不違理。斷九地染加行．",
    "T41n1822_026:0774a29": "勝進。皆修俗智未見辨處。且即詳此相",
    "T41n1822_026:0774b01": "望雖非是同類因。亦有力用互相引故。由",
    "T41n1822_026:0774b02": "此與無漏智互相修也。",
    "T41n1822_026:0774b03": "論。次辨離染得無學位。已下一行頌。第三明",
    "T41n1822_026:0774b04": "無學也。論曰至無生智故。釋無生智",
    "T41n1822_026:0774b05": "等。盡智初心唯緣有頂四蘊。所以行修唯苦．",
    "T41n1822_026:0774b06": "集．類．及盡智。名雖有四。定三同體。苦．集",
    "T41n1822_026:0774b07": "不定。類．盡決定同一念故。",
    "T41n1822_026:0774b08": "論。次辨餘位修智多少。已下三行頌。第四明",
    "T41n1822_026:0774b09": "練根等餘位修也。論曰至不修他心。明",
    "T41n1822_026:0774b10": "有學練根。無間道五性非一故言諸也。是有",
    "T41n1822_026:0774b11": "學故無盡．無生。似見道故無世俗智。無間",
    "T41n1822_026:0774b12": "道故不修他心。所以唯六。論。諸解脫道",
    "T41n1822_026:0774b13": "至謂加他心。明解脫道。四法．類智修同前。",
    "T41n1822_026:0774b14": "解脫道中非是斷障。已離欲者修他心智。",
    "T41n1822_026:0774b15": "亦同前說。論。有餘師言至亦修世俗。述",
    "T41n1822_026:0774b16": "異說也。論。諸加行道至謂加他心。明",
    "T41n1822_026:0774b17": "加行道。行修與無間同。未離．離欲兩位。未",
    "T41n1822_026:0774b18": "來加世俗智。見道加行有世俗故。故修七．",
    "T41n1822_026:0774b19": "八。論。諸勝進道至未來亦八。明勝進",
    "T41n1822_026:0774b20": "道。未離．離欲行修。未來同修七．八。論。",
    "T41n1822_026:0774b21": "無學練根至如治有頂故。明無學也。無間",
    "T41n1822_026:0774b22": "道故不修他心。行修故不修盡也。論。",
    "T41n1822_026:0774b23": "五前八至他心及盡　五前者。時解脫中五",
    "T41n1822_026:0774b24": "種性也　前八解脫者。除第九以前八。行修",
    "T41n1822_026:0774b25": "與第九。不同故別明也　未來修八。除俗．",
    "T41n1822_026:0774b26": "無生。論。四第九解脫至未來修九　四",
    "T41n1822_026:0774b27": "第九者。謂前四種性。第九解脫。同盡智初",
    "T41n1822_026:0774b28": "唯緣非想故。所以苦．集．類．盡隨應現修",
    "T41n1822_026:0774b29": "　隨應現修者。謂苦．集智隨一起不定。類．盡",
    "T41n1822_026:0774c01": "決定非隨應也　未來修九者。加世俗智。",
    "T41n1822_026:0774c02": "同得應果故。論。最後解脫至未來修",
    "T41n1822_026:0774c03": "十　後解脫者。謂第五種姓練根第九解",
    "T41n1822_026:0774c04": "脫。行修同前。已利根故未來修十。",
    "T41n1822_026:0774c05": "論。諸加行道至未來亦十。明加行．勝進行",
    "T41n1822_026:0774c06": "得修異。如文可知。論。學位雜修至未",
    "T41n1822_026:0774c07": "來皆八。明學位雜修也。無間道無漏．有漏",
    "T41n1822_026:0774c08": "二念心故。行修兼俗。解脫道中唯無漏一念",
    "T41n1822_026:0774c09": "心故。行修唯四．法．類　加行增俗者。加行心",
    "T41n1822_026:0774c10": "中多無漏心。相間雜故　諸勝進道又加他",
    "T41n1822_026:0774c11": "心者。先得他心容現起故　未來唯八是有",
    "T41n1822_026:0774c12": "學故。依根本故。論。無學雜修至與練",
    "T41n1822_026:0774c13": "根同。明無學雜修也　無間道未來鈍八利",
    "T41n1822_026:0774c14": "九者。不修他心智故　解脫道中鈍九利十",
    "T41n1822_026:0774c15": "者。修他心故。論。學位修通至皆修八",
    "T41n1822_026:0774c16": "智。明學修通也　五無間道非理觀故。現",
    "T41n1822_026:0774c17": "修俗智。互相引故未來修七。除他心．盡．無",
    "T41n1822_026:0774c18": "生也。五解脫道二是無記不名修也　宿住．",
    "T41n1822_026:0774c19": "神境二解脫道。五加行道。皆非理觀故唯",
    "T41n1822_026:0774c20": "世俗　他心解脫道無漏故。法．類．道．俗。及",
    "T41n1822_026:0774c21": "他心智。隨應現起　一切勝進如他心智。",
    "T41n1822_026:0774c22": "更加苦．集．滅隨應現修故言并也　學修",
    "T41n1822_026:0774c23": "通中除五無間。自餘未來皆修八智。除盡",
    "T41n1822_026:0774c24": "無生以未得故。論。無學修通至與練",
    "T41n1822_026:0774c25": "根同。明無學修通也　無間現修如學者。",
    "T41n1822_026:0774c26": "同緣事故。未來修異。鈍加盡智。利兼無生",
    "T41n1822_026:0774c27": "故　解脫加行現修如學者。若有學。若無學。",
    "T41n1822_026:0774c28": "皆不以盡．無生為解脫．加行故。未來有",
    "T41n1822_026:0774c29": "異。鈍加盡智。利兼無生故。勝進與無學練",
    "T41n1822_026:0775a01": "根同。論。天眼天耳至不名為修。此二解",
    "T41n1822_026:0775a02": "脫是無記故。學．無學皆非修也。論。聖",
    "T41n1822_026:0775a03": "起所餘至唯修俗故。明一切聖修有漏功德。",
    "T41n1822_026:0775a04": "既是有漏皆行修俗。未來有學未離欲七。已",
    "T41n1822_026:0775a05": "離欲修八。准前可知。無學鈍九。利十。亦如",
    "T41n1822_026:0775a06": "前說　除微微心此於未來唯修俗故者。正",
    "T41n1822_026:0775a07": "理亦同。婆沙一百七云。已得善法現在前",
    "T41n1822_026:0775a08": "時。不能修未來　准知。所言修者。皆起",
    "T41n1822_026:0775a09": "未曾得。婆沙一百五十五云。若起微微心",
    "T41n1822_026:0775a10": "時。若起聞．思惠等時。於無漏根非捨非得",
    "T41n1822_026:0775a11": "　准婆沙微微心與聞．思惠同說不修無",
    "T41n1822_026:0775a12": "漏不言此三未來修有漏。此論及正理。皆",
    "T41n1822_026:0775a13": "言微微心未來唯修有漏。聞．思惠心非定",
    "T41n1822_026:0775a14": "心故。有他力修。無自力修　准上論文微",
    "T41n1822_026:0775a15": "微心唯修有漏。不修無漏。聞．思惠二總不",
    "T41n1822_026:0775a16": "修也。論。若起所餘至同前有漏。明聖",
    "T41n1822_026:0775a17": "修無漏功德。如文可解。論。異生離染",
    "T41n1822_026:0775a18": "至唯修世俗。明異生離染修智多少。斷欲",
    "T41n1822_026:0775a19": "第九解脫。得初定他心。乃至。離第三染第",
    "T41n1822_026:0775a20": "九解脫。得第四定他心智。離第四定第九",
    "T41n1822_026:0775a21": "解脫。得空處定。無他心故不得言修。行",
    "T41n1822_026:0775a22": "修亦唯世俗。總言離染通四道故。准此論",
    "T41n1822_026:0775a23": "文。離染四道皆唯共相作意。聖道．世俗．及",
    "T41n1822_026:0775a24": "他心者是共相非別相也。無漏他心雖緣",
    "T41n1822_026:0775a25": "一法是共相故。異生無有無漏他心。由此",
    "T41n1822_026:0775a26": "離染四道行修。唯世俗智不修他心。緣有",
    "T41n1822_026:0775a27": "漏心必唯自相。異生修道勝進即有他心",
    "T41n1822_026:0775a28": "行修。如文可知　有人更為兩解。一云或異",
    "T41n1822_026:0775a29": "生位。離欲勝進容起他心。此文但言俗智",
    "T41n1822_026:0775b01": "者。據加行．無間．解脫道。從多分說。二云",
    "T41n1822_026:0775b02": "或應說。而不說者略而不論。此不應理。",
    "T41n1822_026:0775b03": "諸論皆同故。異生唯得四根本靜慮兼修",
    "T41n1822_026:0775b04": "他心。自餘諸位唯修世俗。論。修五通",
    "T41n1822_026:0775b05": "時至現未唯俗。明異生修通。依根本四禪",
    "T41n1822_026:0775b06": "故。諸勝進道他心．俗智隨應現修。無間道起",
    "T41n1822_026:0775b07": "非容預故現．未俱俗。五加行道．及神境．宿",
    "T41n1822_026:0775b08": "住二解脫。不唯緣心故唯世俗。一解脫道即",
    "T41n1822_026:0775b09": "他心智故。所以通二。論。根本靜慮至近",
    "T41n1822_026:0775b10": "眷屬故。明依根本地修餘功德也。非他心",
    "T41n1822_026:0775b11": "智故現唯俗智。根本地故亦修他心。唯決",
    "T41n1822_026:0775b12": "擇分見道眷屬。同見道故不修他心。",
    "T41n1822_026:0775b13": "論。依餘地定至現未來修。明色四未至及無",
    "T41n1822_026:0775b14": "色全皆唯修俗。",
    "T41n1822_026:0775b15": "論。諸未來修為修幾地。此下兩行頌。第五明",
    "T41n1822_026:0775b16": "地通局。論曰至此地有漏。釋修有",
    "T41n1822_026:0775b17": "漏法也　諸道者。謂有漏．無漏加行．無間．",
    "T41n1822_026:0775b18": "解脫．勝進四道　依此者。即上諸道隨依何",
    "T41n1822_026:0775b19": "地現起名為依此　得此者。謂有漏道依",
    "T41n1822_026:0775b20": "上近分離下染時。及無漏道隨依何地離",
    "T41n1822_026:0775b21": "染之時。至第九品解脫道時得於上地",
    "T41n1822_026:0775b22": "　修此地有漏者。如上所說。若依此地。若得",
    "T41n1822_026:0775b23": "此地。即修此地有漏善法。有漏繫地堅牢不",
    "T41n1822_026:0775b24": "修餘地。故正理論釋此頌言。謂依此地世",
    "T41n1822_026:0775b25": "俗．聖道現在前時。未來唯修此地有漏。以",
    "T41n1822_026:0775b26": "有漏法繫地堅牢難修餘故已上論文釋依此也隨依何",
    "T41n1822_026:0775b27": "地離下地染。第九解脫現在前時。亦修未",
    "T41n1822_026:0775b28": "來所得上地根本．近分有漏功德。離下地縛",
    "T41n1822_026:0775b29": "必得上故。論。聖為離此地至及下無漏。",
    "T41n1822_026:0775c01": "釋頌得修無漏也　聖為離此地者。謂聖人",
    "T41n1822_026:0775c02": "隨依何地離此地染時。修所離地及下無",
    "T41n1822_026:0775c03": "漏。即如依初定離二定等諸地染時。得",
    "T41n1822_026:0775c04": "第二定等。及下無漏　及得此地時者．聖人",
    "T41n1822_026:0775c05": "隨依何地初得二三定等。即修二．三定等。",
    "T41n1822_026:0775c06": "及下無漏　并此地中諸聖道現起者。謂聖",
    "T41n1822_026:0775c07": "人現起二．三定等聖道之時。即修二．三等",
    "T41n1822_026:0775c08": "定。及下無漏。論。為離此言通二四道",
    "T41n1822_026:0775c09": "　謂上為離此地染者。非唯無漏無間．解脫",
    "T41n1822_026:0775c10": "道。二四道也。正理論云。謂隨何地有漏．",
    "T41n1822_026:0775c11": "無漏加行等道。正現在前。為欲斷除此地",
    "T41n1822_026:0775c12": "煩惱。未來修此及下無漏。下於上染同能",
    "T41n1822_026:0775c13": "治故。雖下聖道斷煩惱時。諸上地邊有能",
    "T41n1822_026:0775c14": "同治。然由有漏繫地堅牢。未離下時未能",
    "T41n1822_026:0775c15": "修彼。隨依何地離下地染。第九解脫現在",
    "T41n1822_026:0775c16": "前時。能修未來所得上地。及諸下地無漏功",
    "T41n1822_026:0775c17": "德。隨起此地世俗．聖道現在前時。未來皆",
    "T41n1822_026:0775c18": "修。此及下地無漏功德　准此論文。賢聖品",
    "T41n1822_026:0775c19": "頌云。聖二離八修。各二離繫得。長行釋云。",
    "T41n1822_026:0775c20": "諸有學聖用有漏道。離下八地修斷染時。",
    "T41n1822_026:0775c21": "能具引生二離繫得。用無漏道離彼亦然。",
    "T41n1822_026:0775c22": "由二種道同所作故者。准正理文。聖定用",
    "T41n1822_026:0775c23": "有漏及無漏道離染。雖同修二種得。有漏",
    "T41n1822_026:0775c24": "道斷隨品修二。無漏道斷至第九品解脫道",
    "T41n1822_026:0775c25": "修。顯宗三十二有三釋　一云。由此有學離",
    "T41n1822_026:0775c26": "八修斷。世．出世道隨應現前各未來修世．",
    "T41n1822_026:0775c27": "出世道。此總相。說。以無漏道離上七地前",
    "T41n1822_026:0775c28": "八品時。不修上邊世俗道故。唯有無漏一",
    "T41n1822_026:0775c29": "離繫得。離第九品方可具二　第二釋云",
    "T41n1822_026:0776a01": "　或應許得離道而修　第三釋云　或應",
    "T41n1822_026:0776a02": "斷染時許依下修上　已上說修道非",
    "T41n1822_026:0776a03": "見道也。見道現起亦修下俗智故。論。",
    "T41n1822_026:0776a04": "唯初盡智現在前時至皆來朝貢。明盡智修",
    "T41n1822_026:0776a05": "異餘位也。正理論云。唯初盡智現在前時。",
    "T41n1822_026:0776a06": "力能遍修九地有漏意地所攝。聞．思．修所",
    "T41n1822_026:0776a07": "成不淨觀等無量勝功德。謂隨何地盡智現",
    "T41n1822_026:0776a08": "前。通修未來自．上．下地。何緣唯此初盡智",
    "T41n1822_026:0776a09": "時。力能遍修諸有漏德。創能殄滅無始時",
    "T41n1822_026:0776a10": "來一切善根煩惱怨故。如有摧伏國所共",
    "T41n1822_026:0776a11": "怨。一切俱來慶賴稱善。又煩惱縛斷無餘故。",
    "T41n1822_026:0776a12": "如能縛斷所縛氣通。又彼心王登自在位。",
    "T41n1822_026:0776a13": "一切善法起得來朝。論。然此生上至九",
    "T41n1822_026:0776a14": "解脫道。明生上不修下。及練根同也。",
    "T41n1822_026:0776a15": "論。諸所言修至而證得故。明名修不名修",
    "T41n1822_026:0776a16": "法異。論。若先未得至勢力劣故。明能",
    "T41n1822_026:0776a17": "修．不能修法異。",
    "T41n1822_026:0776a18": "論。為唯約得說名為修。已下一行頌。第六明",
    "T41n1822_026:0776a19": "四修也。論曰至前後二修。明四修相。",
    "T41n1822_026:0776a20": "有為善法名行．得二修。行謂現行。得謂得得。",
    "T41n1822_026:0776a21": "現具二義。未來唯得。一切有漏名除遣修。",
    "T41n1822_026:0776a22": "由此有漏善法具足四修。　無漏善法唯有",
    "T41n1822_026:0776a23": "行．得。諸有漏法加治．遣二。論。外國諸",
    "T41n1822_026:0776a24": "師至乃至廣說。述異計也。論。迦涅彌",
    "T41n1822_026:0776a25": "羅國。已下有部會釋六修。同四修也。",
    "T41n1822_026:0776a26": "俱舍論疏卷第二十六",
    "T41n1822_026:0776a27": "保延三年九月四日於南新屋點了",
    "T41n1822_026:0776a28": "闇眼老僧覺樹",
    "T41n1822_026:0776a29": "以黃薗本一交了理"
}