{
    "T85n2814_005:1156b02": "大乘起信論廣釋卷第五",
    "T85n2814_005:1156b04": "京西明道場沙門曇曠撰",
    "T85n2814_005:1156b05": "論。分別發趣至趣向義故　釋曰。以下第三",
    "T85n2814_005:1156b06": "發趣道相。於中有二。初標意顯名。後別開分",
    "T85n2814_005:1156b07": "別。此初也。此中應當先明道義。然後方顯發",
    "T85n2814_005:1156b08": "趣等相。所言道者有其四義。能所通行依趣",
    "T85n2814_005:1156b09": "義故。此既不□教理行果故。一切法皆得□",
    "T85n2814_005:1156b10": "道□此經中隨宜異說。或有數□說教為道。",
    "T85n2814_005:1156b11": "如涅槃云。為人演說。名之為道。由聞法故。",
    "T85n2814_005:1156b12": "斷除疑解得菩提故。總說雖然別分別者。或",
    "T85n2814_005:1156b13": "說大乘教獨名道。以佛道聲令一切皆解。教",
    "T85n2814_005:1156b14": "皆非了義所說。未離色聲行邪道故。或通三",
    "T85n2814_005:1156b15": "乘教亦名道。我如導者。知道說道。為求三乘",
    "T85n2814_005:1156b16": "者。說三乘法故。或法言教皆名為道。一切言",
    "T85n2814_005:1156b17": "音法輪聲。攝語言文字。而作佛事。人天善根",
    "T85n2814_005:1156b18": "以成熟之菩薩。亦依外道教故。或有聖教說",
    "T85n2814_005:1156b19": "理為道處處皆說道理道理由以此理即是道",
    "T85n2814_005:1156b20": "故。此總說已別分別者。或有唯說真諦名道。",
    "T85n2814_005:1156b21": "說乘如實道而成正覺。自性清淨心名為道",
    "T85n2814_005:1156b22": "諦故。或通二諦皆名為道故。經說有四種道",
    "T85n2814_005:1156b23": "理。觀待道理。作用道理。作證成道理。法爾道",
    "T85n2814_005:1156b24": "理。此通真俗二種理故。或通諸法皆得名道。",
    "T85n2814_005:1156b25": "說一切法皆亦如也。十方三世即一塵倉。一",
    "T85n2814_005:1156b26": "即一切。一切即一。融攝無礙皆即真故。由此",
    "T85n2814_005:1156b27": "經說。婬怒癡等皆名為道。生死染法即是道",
    "T85n2814_005:1156b28": "等。菩薩遍通一切道理為欲成就一切智故。",
    "T85n2814_005:1156b29": "或有聖教說行為道故。有說云精勤行道。當",
    "T85n2814_005:1156c01": "求出離。慎益放逸。然於此中亦有差別。或說",
    "T85n2814_005:1156c02": "大乘行方名道。說行大道益示小逕。但行菩",
    "T85n2814_005:1156c03": "薩道當得作佛故。或三乘行通名為道。汝等",
    "T85n2814_005:1156c04": "所行是菩薩道。三十七種道只善法。通是三",
    "T85n2814_005:1156c05": "乘所行道故。三乘亦有有漏無漏我空法空",
    "T85n2814_005:1156c06": "諸勝道故。或一切行皆名為道。菩薩遍行",
    "T85n2814_005:1156c07": "一切行故。乃至示現行外道行為欲調伏一",
    "T85n2814_005:1156c08": "切眾生令魔憒究不得便故。或有聖教說果",
    "T85n2814_005:1156c09": "為道。淨名經中說。佛道名。又說當成菩提之",
    "T85n2814_005:1156c10": "道。又說速趣向涅槃道。然於此中亦有差別。",
    "T85n2814_005:1156c11": "或有唯說佛果名道。唯有佛乘無二三乘。乘",
    "T85n2814_005:1156c12": "是寶乘道趣道場。滅化城已向寶止道。由是",
    "T85n2814_005:1156c13": "唯佛果名為道。或通三乘果皆名道。皆同此",
    "T85n2814_005:1156c14": "一妙法淨道皆同此一究竟清淨。又說一道",
    "T85n2814_005:1156c15": "一行一緣。又說三乘同解脫等。或一切果皆",
    "T85n2814_005:1156c16": "名為道。如來化身遍於六道。六道之果皆佛",
    "T85n2814_005:1156c17": "攝故。修無我道而成此果。不存自體身心相",
    "T85n2814_005:1156c18": "故。具福資糧成就此果。具足一切身心相故。",
    "T85n2814_005:1156c19": "若存一相為自體者。我相不亡不名聖人。若",
    "T85n2814_005:1156c20": "他一相而不備者。不名具足圓滿之果。由具",
    "T85n2814_005:1156c21": "一切身心果故。得名究竟正等菩提。既言道",
    "T85n2814_005:1156c22": "者。有其四種。今於此中所說何者。有義。此",
    "T85n2814_005:1156c23": "中說佛果道。是所分別發趣處故。謂佛功德",
    "T85n2814_005:1156c24": "即所證道。是佛假者所依證故。是諸菩薩發",
    "T85n2814_005:1156c25": "心修行所趣向果道境故。既是所依證趣向",
    "T85n2814_005:1156c26": "處故。唯佛果獨名為道。有義此中兼說理道。",
    "T85n2814_005:1156c27": "始覺佛果即本覺故。真理是佛所依證處。由",
    "T85n2814_005:1156c28": "證此理得佛果故。亦是菩薩所趣之道。菩薩",
    "T85n2814_005:1156c29": "發心趣本源故。新論說為得道正因。正因即",
    "T85n2814_005:1157a01": "是真如理故。是故此中亦顯理道。有義此中",
    "T85n2814_005:1157a02": "亦顯行道。要由行因證理果故。新論說為修",
    "T85n2814_005:1157a03": "行正道。行是所修正道相故。又說是佛得道",
    "T85n2814_005:1157a04": "正因故。行亦是道正因故。說菩薩修令其現",
    "T85n2814_005:1157a05": "前。即所起行名現前故。說人修行一切善行。",
    "T85n2814_005:1157a06": "自然歸順真如法故。由佛證智依行成佛。說",
    "T85n2814_005:1157a07": "是諸佛所證之道。亦是菩薩發心修行。假者",
    "T85n2814_005:1157a08": "之所趣向處故。是故說行亦名為道。有義此",
    "T85n2814_005:1157a09": "中教亦名道。亦是能趣所趣等故。從真法界",
    "T85n2814_005:1157a10": "之所等流為聞熏習。成出世故。舉體皆是圓",
    "T85n2814_005:1157a11": "智用大□能為作菩提因故。於前諸法無不",
    "T85n2814_005:1157a12": "等遍。亦是佛智所證道故。欲悉顯了淨密之",
    "T85n2814_005:1157a13": "音菩薩因是初發心故。故兼教者。於理圓明。",
    "T85n2814_005:1157a14": "雖此四釋於義皆通。然據顯勝唯取理果。以",
    "T85n2814_005:1157a15": "是深圓依趣道故。依教起行。為欲趣向。此",
    "T85n2814_005:1157a16": "所證理所得果故。理果即是真如。三大是此",
    "T85n2814_005:1157a17": "論中正所宗故。",
    "T85n2814_005:1157a18": "釋曰。以下別開。於中有二。初標數列名。後",
    "T85n2814_005:1157a19": "依名辨。此初也。此中有義信成就發心者。正",
    "T85n2814_005:1157a20": "立十信。終滿位中。於此位中得信成就發三",
    "T85n2814_005:1157a21": "種心。入十住故。解行發心。唯立十行。終滿",
    "T85n2814_005:1157a22": "位中。解行成已發迴向心入十向故。有義初",
    "T85n2814_005:1157a23": "心亦兼住位。十位十信位中。修習信心。信心",
    "T85n2814_005:1157a24": "成就發決定心。即入十住初發心住。依信成",
    "T85n2814_005:1157a25": "就三種發心住正定故。不爾十住豈無此耶。",
    "T85n2814_005:1157a26": "故二位皆名信成就發心也。通向謂十行位。",
    "T85n2814_005:1157a27": "能解法空順行六度。度行純熟發迴向心。入",
    "T85n2814_005:1157a28": "十向位。復依解行而為迴向。不爾十向豈無",
    "T85n2814_005:1157a29": "解行。豈更不發迴向心耶。證發心者。位在地",
    "T85n2814_005:1157b01": "上。依前二種相順發心。證得真如發真心故。",
    "T85n2814_005:1157b02": "即聖惠開發名證發心。若依此義亦通佛果。",
    "T85n2814_005:1157b03": "或於位位發彼加行勝進之心。亦名發心。此",
    "T85n2814_005:1157b04": "義通於等覺等前位。",
    "T85n2814_005:1157b05": "論。信成就至堪能發心　釋曰。以下辨相。辨",
    "T85n2814_005:1157b06": "上三名。即分為三。初中亦三。一明信心成就",
    "T85n2814_005:1157b07": "之行。二顯行成發心之相。三彰發心所得利",
    "T85n2814_005:1157b08": "益。初中又二。初問後答。此初也。此有四句",
    "T85n2814_005:1157b09": "而有二釋。有義四句即為四句。初句問其能",
    "T85n2814_005:1157b10": "修信人。次句問其所修之行。次句問其行成",
    "T85n2814_005:1157b11": "時節。後句問其堪發何心。有義四句但為王",
    "T85n2814_005:1157b12": "問二句如前。其後二句問行成已堪發何心",
    "T85n2814_005:1157b13": "故。唯三問於理為勝。",
    "T85n2814_005:1157b14": "論。所謂依不定聚眾生　釋曰。下答有二。初",
    "T85n2814_005:1157b15": "正答前問。後舉劣顯勝。前中亦二。先別答三",
    "T85n2814_005:1157b16": "問。後結成入位。前答三問即分為三。此初也。",
    "T85n2814_005:1157b17": "此中所言不定聚者。即取十信終心人也。分",
    "T85n2814_005:1157b18": "別三聚。且約業分別。謂無間業名邪定聚。決",
    "T85n2814_005:1157b19": "定受故。諸無漏業名正定聚。定不墮故。除五",
    "T85n2814_005:1157b20": "趣業名不定聚。不定受故。二約法分別。於前",
    "T85n2814_005:1157b21": "三聚由法有異。又有三聚。若般涅槃法者。名",
    "T85n2814_005:1157b22": "正定聚。定成聖故。不般涅槃法者名邪定聚。",
    "T85n2814_005:1157b23": "當生死故。不決定者名不定聚。或不成故。三",
    "T85n2814_005:1157b24": "約姓分別。謂即於前般涅槃法。更開三聚二",
    "T85n2814_005:1157b25": "乘種姓。名邪定聚。定求小果故。菩薩種姓名",
    "T85n2814_005:1157b26": "正定聚。定發大心故。不定姓人名不定聚。不",
    "T85n2814_005:1157b27": "定所求故。四位約位分別。此即唯於菩薩種",
    "T85n2814_005:1157b28": "姓更分三聚。入住已去名正定聚。定不退故。",
    "T85n2814_005:1157b29": "未入信名邪定聚。遣因果故。十信位人名不",
    "T85n2814_005:1157c01": "定聚。或進退故。今此所言不定聚者。即是大",
    "T85n2814_005:1157c02": "乘種姓中者。故本業經依此說云。始從具縛",
    "T85n2814_005:1157c03": "凡夫。未識三寶聖人。未識好惡因果。一切不",
    "T85n2814_005:1157c04": "識不解不知。從此不識始凡夫地。依佛菩薩",
    "T85n2814_005:1157c05": "正教法中。起一念信。發菩提心。是人名為信",
    "T85n2814_005:1157c06": "相菩薩。亦名假名菩薩。是故亦名不定眾生。",
    "T85n2814_005:1157c07": "今依此人明所修行故。言依不定聚眾生也。",
    "T85n2814_005:1157c08": "論。有熏習至修行信心　釋曰。此顯修行答",
    "T85n2814_005:1157c09": "第二問。有熏習等者。初辨行因。謂辨因。謂有",
    "T85n2814_005:1157c10": "本覺內熏因力。善發聞熏為外緣力。能依前",
    "T85n2814_005:1157c11": "在修善根力。信業果報等者。次顯所行。由前",
    "T85n2814_005:1157c12": "因緣。能信果報。起十善等三種善根。一福分",
    "T85n2814_005:1157c13": "善。宿在善根。能感此身。具足諸根為受法器。",
    "T85n2814_005:1157c14": "此信業果。能起十善。即是修行福分善也。故",
    "T85n2814_005:1157c15": "本業經云。其人復行十心。謂十善法。或行五",
    "T85n2814_005:1157c16": "戒六波羅蜜。若一劫二劫修十善行。受六天",
    "T85n2814_005:1157c17": "果報。由行十善有三品故。作鐵輪王粟散王",
    "T85n2814_005:1157c18": "等。二解脫分善以出世種於身田中能感。當",
    "T85n2814_005:1157c19": "成解脫果報。三通達分善。由聖道力通達",
    "T85n2814_005:1157c20": "真如。分者因也。即是通達真如因故。此中所",
    "T85n2814_005:1157c21": "言厭生死苦欲求無上菩提義者。即苦解脫。",
    "T85n2814_005:1157c22": "通達分善。然其菩提總有五種。一發心菩提。",
    "T85n2814_005:1157c23": "在十信位。二伏心菩提。在三賢位。三明心菩",
    "T85n2814_005:1157c24": "提。在初地位。四出到菩提。七地已上。五無",
    "T85n2814_005:1157c25": "菩提。即是佛位。今求佛位故。言無上。得值等",
    "T85n2814_005:1157c26": "者。後明行緣。謂約此緣修十信。十信者。所謂",
    "T85n2814_005:1157c27": "信進念定惠戒向護捨願。故本業經云。其人",
    "T85n2814_005:1157c28": "略行十種心。謂信心等十信心義。題中已明。",
    "T85n2814_005:1157c29": "此無繁錄。",
    "T85n2814_005:1158a01": "論。經一萬劫至能自發心　釋曰。此明信成",
    "T85n2814_005:1158a02": "答第三問。逕一萬劫信成等者。此約時滿",
    "T85n2814_005:1158a03": "顯行成也。即是信位。亦云滿人。謂十千劫",
    "T85n2814_005:1158a04": "修十信心。而其信心方得成就。即前八因所",
    "T85n2814_005:1158a05": "為人中。當其第三所為人也。此一萬劫。且約",
    "T85n2814_005:1158a06": "鈍根下劣。精進疑遲處說。不必一切皆十千",
    "T85n2814_005:1158a07": "劫。謂極勇猛不越一劫。中間勝劣二三等劫",
    "T85n2814_005:1158a08": "亦得成就。如彼二乘極遲鈍者六十百劫疾",
    "T85n2814_005:1158a09": "三四生。隨應證得二無學果。故本業經云。是",
    "T85n2814_005:1158a10": "信相菩薩。具一切煩惱。舉一切善根。亦退亦",
    "T85n2814_005:1158a11": "出。若依善知識。修業佛法一劫二劫。即入住",
    "T85n2814_005:1158a12": "位。若不爾者。常沒不出。仁王經說。極疾不越",
    "T85n2814_005:1158a13": "一劫。極遲不過萬劫。中間隨根劫數增減。若",
    "T85n2814_005:1158a14": "有放逸無精進者。雖已發心而為常沒。即於",
    "T85n2814_005:1158a15": "此人劫數無限。諸佛菩薩教令等者。此約勝",
    "T85n2814_005:1158a16": "緣明發心也。謂依勝緣發三心故。即入十住",
    "T85n2814_005:1158a17": "初發心住。故仁王云。習忍已前十善菩薩有",
    "T85n2814_005:1158a18": "進有退。猶如輕毛隨風東西。雖以十千劫行",
    "T85n2814_005:1158a19": "十正道。要發菩提心乃入習忍位。謂發三種",
    "T85n2814_005:1158a20": "菩提心故。乃入十住習忍位中。而此住位名",
    "T85n2814_005:1158a21": "習忍位。名習忍者。習種姓位所得忍故。如",
    "T85n2814_005:1158a22": "六忍中初之信忍。正定信位所得忍。故本業",
    "T85n2814_005:1158a23": "經云。是信相菩薩。於十千劫行十戒法。當入",
    "T85n2814_005:1158a24": "十信心入初位。此經所言入初住者。即入十",
    "T85n2814_005:1158a25": "住初發心住。至此方得十不退信。是故亦名",
    "T85n2814_005:1158a26": "入十信心。非謂住前之十信也。以諸位地有",
    "T85n2814_005:1158a27": "通別名。通謂諸位皆名十信。無不皆有十信",
    "T85n2814_005:1158a28": "心故。猶如十地亦名十住。別謂十信住行向",
    "T85n2814_005:1158a29": "等。隨位所修解行別故。從別十信入十住信",
    "T85n2814_005:1158b01": "故。亦得名入十信心。故仁王云。習種姓有十",
    "T85n2814_005:1158b02": "心。已超二乘一切善地。所謂信進念定惠等。",
    "T85n2814_005:1158b03": "十心名字與前不殊。唯退不退有差別耳。故",
    "T85n2814_005:1158b04": "依此義復說偈云。伏忍聖胎三十人。十信十",
    "T85n2814_005:1158b05": "止十堅心等。言伏忍者。約五忍說。謂伏信順",
    "T85n2814_005:1158b06": "無生寂滅。即依三賢十地及佛。上中下等。隨",
    "T85n2814_005:1158b07": "應而立。以三賢位得有漏道。能伏二障故名",
    "T85n2814_005:1158b08": "伏忍。發三種心成不退者。然准十住毘婆沙",
    "T85n2814_005:1158b09": "論。發菩提心有其七緣。前三是此決定發心。",
    "T85n2814_005:1158b10": "後四是下不定發心。此文三種。即是下說三",
    "T85n2814_005:1158b11": "發心相故成不退。諸佛菩薩教發心者。教念",
    "T85n2814_005:1158b12": "真如發直心也。以大悲故自發心者。愍眾生",
    "T85n2814_005:1158b13": "疾發悲心也。以護法故自發心者。便樂眾生",
    "T85n2814_005:1158b14": "善發深心也。故彼論云。見法欲滅便發心云",
    "T85n2814_005:1158b15": "我種善根當成佛道。令法久住。勤精進修諸",
    "T85n2814_005:1158b16": "善行。故護法心是深心也。",
    "T85n2814_005:1158b17": "論。如是信心至正因相應　釋曰。此即第二",
    "T85n2814_005:1158b18": "結成入位。信成就故。得發三心。至初住名入",
    "T85n2814_005:1158b19": "正定聚。菩提涅槃離惑等邪名正種姓。菩薩",
    "T85n2814_005:1158b20": "趣之必爾名定。正定眾多攝為一類名聚。至",
    "T85n2814_005:1158b21": "此位時不失大心。決定紹佛種名畢竟不退。",
    "T85n2814_005:1158b22": "當成正覺名曰如來習種。當紹名住。種中正",
    "T85n2814_005:1158b23": "因相應。釋當紹義。佛性內熏名為正因。修",
    "T85n2814_005:1158b24": "行契順故曰相應　或習種親紹即名正因成",
    "T85n2814_005:1158b25": "就。在已而曰相應。新論名為勝因相應。得佛",
    "T85n2814_005:1158b26": "正因名勝因故。由與得佛正因相應。畢竟不",
    "T85n2814_005:1158b27": "畏墮二乘地。是故得住如來種也。",
    "T85n2814_005:1158b28": "論。若有眾生至若進若退　釋曰。以下第二",
    "T85n2814_005:1158b29": "舉劣顯勝。於中有二。初內因力微。後外緣力",
    "T85n2814_005:1158c01": "劣。此初也。內熏力微者。即信位初心下名人",
    "T85n2814_005:1158c02": "也。若有眾生等者。總明障熏。創修善行故言",
    "T85n2814_005:1158c03": "微少。久惑未制名為深厚。雖值於佛等者。別",
    "T85n2814_005:1158c04": "顯位輕。於中顯其三品劣人。然起人天種子",
    "T85n2814_005:1158c05": "者。即下名最劣者。倒求人天生死苦也。或起",
    "T85n2814_005:1158c06": "二乘種子者。即中名次劣者。起自濟心異求",
    "T85n2814_005:1158c07": "小果。設有求大乘等者。對前雖上名猶豫大",
    "T85n2814_005:1158c08": "乘而心不定。此三雖遇勝緣發心。善少障深",
    "T85n2814_005:1158c09": "但得淺利。即前八因所為人中。五六七因三",
    "T85n2814_005:1158c10": "品人也。",
    "T85n2814_005:1158c11": "論。或有供養至墮二乘地　釋曰。此明外緣",
    "T85n2814_005:1158c12": "力劣。即其信位中品人也。供養諸佛未萬劫",
    "T85n2814_005:1158c13": "者。顯中品人。行時未滿。於中遇緣亦有等",
    "T85n2814_005:1158c14": "者。顯此中品遇緣不勝。見佛色相等者。緣假",
    "T85n2814_005:1158c15": "相故。或因供養等者。取儀形故。或因二乘等",
    "T85n2814_005:1158c16": "者。劣勸發故。或學他發心者。不見體故。如是",
    "T85n2814_005:1158c17": "等發心等者。結成退失。皆非菩薩悲智之心。",
    "T85n2814_005:1158c18": "不見本性體不定故。雖皆發心。遇緣便退。捨",
    "T85n2814_005:1158c19": "大乘行入二乘地。故瓔珞經攝大乘論皆說",
    "T85n2814_005:1158c20": "菩薩在十信位。雖修大乘心未堅。因而多",
    "T85n2814_005:1158c21": "起心厭怖生死。悲眾生心當猶劣薄。喜捨大",
    "T85n2814_005:1158c22": "行樂修小乘故。起二乘種退墮二乘地。即第",
    "T85n2814_005:1158c23": "四因所為人也。",
    "T85n2814_005:1158c24": "釋曰。上明信心成就之行。下顯行成發心之",
    "T85n2814_005:1158c25": "相。於中有二。初正明發心。後問答釋疑。前中",
    "T85n2814_005:1158c26": "有二。初問起標數。後依標標相。此初也。妙行",
    "T85n2814_005:1158c27": "雖廣。三行統收總而顯之。故云略說。",
    "T85n2814_005:1158c28": "論。云何為三至眾生苦故　釋曰。此依標顯",
    "T85n2814_005:1158c29": "相也。言直心者。無別義。正觀真如無邪念",
    "T85n2814_005:1159a01": "故。即是二利行之本也。言深心者。是意樂",
    "T85n2814_005:1159a02": "義。意樂修行諸善行故。即是自利行之本也。",
    "T85n2814_005:1159a03": "言大悲者。是普濟□拔眾生苦故。即是利他",
    "T85n2814_005:1159a04": "行之本也。此三即是三聚淨戒三菩提心三",
    "T85n2814_005:1159a05": "種迴向三德三身之因行也。此是其發心相",
    "T85n2814_005:1159a06": "耳。",
    "T85n2814_005:1159a07": "論。問曰上說至諸善之行　釋曰。以下釋疑。",
    "T85n2814_005:1159a08": "於中問答。此初問也。唯復直心疑問後二故。",
    "T85n2814_005:1159a09": "新論云。一切眾生一切諸法。皆同一法界無",
    "T85n2814_005:1159a10": "有二相。據理但應正念真如。何假復修一切",
    "T85n2814_005:1159a11": "善法救一切眾生。",
    "T85n2814_005:1159a12": "論。答曰譬如至終無得淨　釋曰。下答有二。",
    "T85n2814_005:1159a13": "初正答前問。後重顯方便。前中亦二。先喻後",
    "T85n2814_005:1159a14": "合。此初也。",
    "T85n2814_005:1159a15": "論。如是眾生至亦無得淨　釋曰。下合有三。",
    "T85n2814_005:1159a16": "初正合前喻。次顯行所以。後善行順真。此初",
    "T85n2814_005:1159a17": "也。真如等者。初顯真性淨。離偽名真。無二",
    "T85n2814_005:1159a18": "曰如。有恒沙德故名為法。無礙名空。無染名",
    "T85n2814_005:1159a19": "淨。而有等者。次顯真相。染真及煩惱。皆眾生",
    "T85n2814_005:1159a20": "有之。眾生之垢妄翳真如。非謂真如性自有",
    "T85n2814_005:1159a21": "垢。若人已下後顯藉緣。淨以有垢故。不以方",
    "T85n2814_005:1159a22": "便熏真滅妄終無得淨。",
    "T85n2814_005:1159a23": "論。以垢無量至以為對治　釋曰。此顯眾行",
    "T85n2814_005:1159a24": "之所以也。真之理既遍一切無明遍真有不",
    "T85n2814_005:1159a25": "覺義。所詮垢遍一切法也。故非一行而能除",
    "T85n2814_005:1159a26": "遣。",
    "T85n2814_005:1159a27": "論。若人修行至如法故　釋曰。此顯善行順",
    "T85n2814_005:1159a28": "真如也。既遍一切法中。亦非一行而能隨順。",
    "T85n2814_005:1159a29": "染從無明起。善從真如流。若修善行。遣妄順",
    "T85n2814_005:1159b01": "真故。修善法自歸真也。此中所言一切善者。",
    "T85n2814_005:1159b02": "即是自利利他行也。故新論云。要當集一切",
    "T85n2814_005:1159b03": "善行。普救一切眾生。離客塵垢。然後方能顯",
    "T85n2814_005:1159b04": "現真法。",
    "T85n2814_005:1159b05": "論。略說方便有四種　釋曰。重顯方便。於中",
    "T85n2814_005:1159b06": "有二。初標數。後別釋。此初也。四中初一顯不",
    "T85n2814_005:1159b07": "住道。是後三種行之根本。後三即是三聚淨",
    "T85n2814_005:1159b08": "戒為三德因三種發心。由此總別四種行故。",
    "T85n2814_005:1159b09": "離一切惡修一切善。即是助顯真如方便故。",
    "T85n2814_005:1159b10": "說方便有四種也。",
    "T85n2814_005:1159b11": "論。云何為四至性無住故　釋曰。以下別釋。",
    "T85n2814_005:1159b12": "別釋四種。即分為四。此初也。行根本方便者。",
    "T85n2814_005:1159b13": "初列名也。謂依真如修不住行。與後三行作",
    "T85n2814_005:1159b14": "根本故。持業依主二釋。皆通此行順真故名",
    "T85n2814_005:1159b15": "方便。行即方便持業釋也。觀一切法等者。以",
    "T85n2814_005:1159b16": "顯其相。自性無生者。所觀境空。離妄見者。能",
    "T85n2814_005:1159b17": "觀心境既空。何所樂著。故能生智不住生死。",
    "T85n2814_005:1159b18": "觀一切法。由因緣合業果不失故。於生死眾",
    "T85n2814_005:1159b19": "生不悟。深可生悲。為攝化故不住涅槃。以隨",
    "T85n2814_005:1159b20": "順等者。後顯修意。以此法性性無住故。順修",
    "T85n2814_005:1159b21": "此行為方便也。",
    "T85n2814_005:1159b22": "論。二者能止至離諸過故　釋曰。此顯攝律",
    "T85n2814_005:1159b23": "儀戒。能止方便者。初列其名。由能止惡隨順",
    "T85n2814_005:1159b24": "真如。是故能止即方便也。慚愧等者。以顯",
    "T85n2814_005:1159b25": "其相。此中即顯二種正勤。能止一切惡法者。",
    "T85n2814_005:1159b26": "已生惡法。由慚愧故。勤令不生。不令增長",
    "T85n2814_005:1159b27": "者。未生惡法。由慚愧故。勤令不起。以隨順等",
    "T85n2814_005:1159b28": "者。後釋修意。隨順法性離過義故。故說能止",
    "T85n2814_005:1159b29": "為方便也。",
    "T85n2814_005:1159c01": "論。三者發起至離癡障故　釋曰。此顯攝善",
    "T85n2814_005:1159c02": "法戒。發起等者。初列名也。謂由勤故發起善",
    "T85n2814_005:1159c03": "根。後由勤故善根增長。即是順真之方便也。",
    "T85n2814_005:1159c04": "謂勤已下次顯其相。於中又顯二種正勤。初",
    "T85n2814_005:1159c05": "明生善。顯一正勤供養等者。生善事也。愛敬",
    "T85n2814_005:1159c06": "等者。生善因也。乃能等者。生善緣也。故未生",
    "T85n2814_005:1159c07": "善法勤令發生。然愛與敬四句分別。一愛非",
    "T85n2814_005:1159c08": "敬。如母於子。二敬非愛。如僕於主。三亦敬",
    "T85n2814_005:1159c09": "愛。如子於親。四非敬愛。如於怨等。而□經言",
    "T85n2814_005:1159c10": "□。但愛者若爾非□不敬□故。今於三寶亦",
    "T85n2814_005:1159c11": "敬愛。故而信增長生眾善也。又為佛法僧力",
    "T85n2814_005:1159c12": "等者。後滅業障。生一正勤。要滅業障不退善",
    "T85n2814_005:1159c13": "根。善不退者。成增長義。即已生善法。勤令",
    "T85n2814_005:1159c14": "增長。前能止中。離現起銷業種。既其炬亡不",
    "T85n2814_005:1159c15": "礙。諸善既增長也。隨順等者。後釋順意。發",
    "T85n2814_005:1159c16": "起善根生福智故。故順離癡善根增長滅業",
    "T85n2814_005:1159c17": "障故。故順離障。以為順真之方便也。",
    "T85n2814_005:1159c18": "論。四者大願至寂滅故　釋曰。此顯攝眾生",
    "T85n2814_005:1159c19": "戒。大願等者。初列名也。弘誓普周故名大願。",
    "T85n2814_005:1159c20": "願心無異。謂之平等。願行順真說為方便所",
    "T85n2814_005:1159c21": "謂已下次顯其相。發願等者。長時願也。化度",
    "T85n2814_005:1159c22": "等者。廣大願也。皆令等者。第一願也。下",
    "T85n2814_005:1159c23": "釋所由顯其修意。隨順等者。長時所以。法性",
    "T85n2814_005:1159c24": "等者。廣大所由。不念等者。第一所以。顯為順",
    "T85n2814_005:1159c25": "真之方便也。新論文略義不如此。",
    "T85n2814_005:1159c26": "論。菩薩發是至見法身　釋曰。上顯發心相。",
    "T85n2814_005:1159c27": "次明利益。於中有四。初顯勝德。二明微過。三",
    "T85n2814_005:1159c28": "通權教。四歎實行。初中有二。初明自利功德。",
    "T85n2814_005:1159c29": "後顯利他功德。此初也。發是心者。前三心也。",
    "T85n2814_005:1160a01": "由其直心正觀真如。深心悲心助顯真故。而",
    "T85n2814_005:1160a02": "能少分見自法身。謂依以觀於人空門相□",
    "T85n2814_005:1160a03": "而見故云少分。新論名為見法身。以其法身",
    "T85n2814_005:1160a04": "無自他別。亦即是見之法身。",
    "T85n2814_005:1160a05": "論。以見法身至入於涅槃　釋曰。此顯利他",
    "T85n2814_005:1160a06": "德也。謂於十住發心住中。隨本發心。利眾生",
    "T85n2814_005:1160a07": "願。能現八相。權作佛身。故花嚴云。云何菩薩",
    "T85n2814_005:1160a08": "一身作無量身。悉於一切世界示現成佛故。",
    "T85n2814_005:1160a09": "由得道故。成此佛事。是佛菩薩常行之道。示",
    "T85n2814_005:1160a10": "現成佛道之相故。總名為八相成道。故對法",
    "T85n2814_005:1160a11": "論業大性云。窮生死際。示現一切成菩提等",
    "T85n2814_005:1160a12": "諸佛事故。就諸教說多少不同。如花嚴經說",
    "T85n2814_005:1160a13": "二十相。彼經為成十數法門。仍一一相皆顯",
    "T85n2814_005:1160a14": "十義。而不別說。入胎一相。佛本行經所現更",
    "T85n2814_005:1160a15": "多多同。花嚴少有差別。智論說。有化身成佛",
    "T85n2814_005:1160a16": "則無入住出胎等相。悲花經說。天王世尊自",
    "T85n2814_005:1160a17": "右成道。則無出家。法花龍女作成界子速得",
    "T85n2814_005:1160a18": "成佛。無苦行等。悲花又說。有佛成道都不說",
    "T85n2814_005:1160a19": "法。便入涅槃。此等諸教所說異者。或總通顯",
    "T85n2814_005:1160a20": "一切佛事。或但一佛隨宜所現。或隨義類開",
    "T85n2814_005:1160a21": "合有殊。若約大位多分而說故。有說言。八相",
    "T85n2814_005:1160a22": "成道。既初住上皆能示現於中故。有任不任",
    "T85n2814_005:1160a23": "運遍不遍義。應作四句。有遍不任運。謂初地",
    "T85n2814_005:1160a24": "上一念作意。至十方故。有任運不遍。謂十",
    "T85n2814_005:1160a25": "地來隨位自在現身土故。有非任運非遍。謂",
    "T85n2814_005:1160a26": "三賢位依以觀門少分見故。有遍而任運。謂",
    "T85n2814_005:1160a27": "依世尊。依大法身起妙用故。恐文繁廣略示",
    "T85n2814_005:1160a28": "方□。於中委細如別章辨。",
    "T85n2814_005:1160a29": "論。然是菩薩至未能決斷　釋曰。次明微過。",
    "T85n2814_005:1160b01": "於中有二。先異地上。後異凡愚。此初也。然是",
    "T85n2814_005:1160b02": "等者。初正顯異。以其等者釋異所由。所言漏",
    "T85n2814_005:1160b03": "者。過失流義。以未能得無漏智故。無始及今。",
    "T85n2814_005:1160b04": "依於二障所起漏業未能除也。要至初地得",
    "T85n2814_005:1160b05": "無漏智。方能斷伏有漏業故。故說初地斷二",
    "T85n2814_005:1160b06": "種愚。一執著我法愚。即是此中異生性障。二",
    "T85n2814_005:1160b07": "惡趣離染愚。即是惡趣諸業果等。若爾寧說",
    "T85n2814_005:1160b08": "能離見愛。答。彼約伏離此言永斷。以分別障",
    "T85n2814_005:1160b09": "親迷諦理。要至初地方能斷故。顯證法身非",
    "T85n2814_005:1160b10": "地前也。",
    "T85n2814_005:1160b11": "論。隨其所生至自在力故　釋曰。此異凡愚",
    "T85n2814_005:1160b12": "也。雖由未斷諸過漏故。失念起惡能招苦果。",
    "T85n2814_005:1160b13": "暫隨所生微苦相應。而亦非被惡業所繫。以",
    "T85n2814_005:1160b14": "有悲智所起大願自在之力所任持故。故新",
    "T85n2814_005:1160b15": "論云。或由惡業受於微苦。願力所持非久被",
    "T85n2814_005:1160b16": "繫。故異凡也。故瑜伽論顯此義云。又此最初",
    "T85n2814_005:1160b17": "發心菩薩。或於一時生極惡趣那落迦中。多",
    "T85n2814_005:1160b18": "分於此速得解脫。受少苦受生大厭離。於彼",
    "T85n2814_005:1160b19": "眾生起大悲心。如是一切皆因攝受無壞實",
    "T85n2814_005:1160b20": "福。",
    "T85n2814_005:1160b21": "論。修多羅中至勇猛故　釋曰。此會通權教",
    "T85n2814_005:1160b22": "釋伏疑也。謂有疑云。若此菩薩。有大願力。非",
    "T85n2814_005:1160b23": "業繫者。何故經說。種姓菩薩在六住中有其",
    "T85n2814_005:1160b24": "退墮。故此會通遣外疑難。或說有退等者。此",
    "T85n2814_005:1160b25": "舉違教。本業經說。七住已前名為退分。彼若",
    "T85n2814_005:1160b26": "不遇善知識者。或若一劫乃至十劫退菩提",
    "T85n2814_005:1160b27": "心。如淨目天子法財王子舍利弗等。欲入第",
    "T85n2814_005:1160b28": "七住。其中值遇惡因緣故。退入凡夫不善法",
    "T85n2814_005:1160b29": "中。乃至能起五無間業。非其實退等者。釋通",
    "T85n2814_005:1160c01": "其意。但是權語。非謂實教。以彼十信初學之",
    "T85n2814_005:1160c02": "人未入十住正定位中而懈怠者。如來怖之",
    "T85n2814_005:1160c03": "令發勇猛故。說六住退入凡夫。又即十住名",
    "T85n2814_005:1160c04": "為初學。是初發意菩薩攝故。其十行位名為",
    "T85n2814_005:1160c05": "正位。本業經說。是正位故。怖彼十住初學菩",
    "T85n2814_005:1160c06": "薩。令入十行正定位中。假說有退。非實退",
    "T85n2814_005:1160c07": "也。若不爾者。何故經說新發意菩薩名畢竟",
    "T85n2814_005:1160c08": "定。若生八難無有是處。豈況而造無間業耶。",
    "T85n2814_005:1160c09": "若爾何故花嚴經說。至第七住方名不退。答。",
    "T85n2814_005:1160c10": "不退大位。初住即成不退轉心。七住方得聞",
    "T85n2814_005:1160c11": "有佛等心不動。故所顯義別。亦不相違。而有",
    "T85n2814_005:1160c12": "別開四種不退。其信證二理深不可。且初住",
    "T85n2814_005:1160c13": "位。自信已信已性入正定位。豈位退耶。故",
    "T85n2814_005:1160c14": "信與位不可別開。又不退者。對退以立。初地",
    "T85n2814_005:1160c15": "已前既無證退。何要別立證不退耶。若謂未",
    "T85n2814_005:1160c16": "證亦名退者墮頂住頂住何不別開。由此瑜",
    "T85n2814_005:1160c17": "伽說。已成熟有其三品。與此論同故。四不退",
    "T85n2814_005:1160c18": "不可依也。",
    "T85n2814_005:1160c19": "論。又是菩薩至自涅槃故　釋曰。此難實行",
    "T85n2814_005:1160c20": "也。一發心等者。於下不墮。證入十住名一發",
    "T85n2814_005:1160c21": "心。了人法空。誰生怯弱。常運悲智不墮二乘。",
    "T85n2814_005:1160c22": "故新論云。自利利他修行諸行。尚不畏墮二",
    "T85n2814_005:1160c23": "乘之地。況於惡道。若聞無量等者。於上不怯。",
    "T85n2814_005:1160c24": "得涅槃者。即成佛也。故新論云。聞多劫行",
    "T85n2814_005:1160c25": "方始得佛不驚怖等。依攝大乘有十難行。由",
    "T85n2814_005:1160c26": "能行故而不怯弱。信知已下怯所以。既知。諸",
    "T85n2814_005:1160c27": "法本來涅槃。雖久生死而不怯弱。豈同二乘",
    "T85n2814_005:1160c28": "厭苦欣滅。故新論云。何況有起二乘之心及",
    "T85n2814_005:1160c29": "墮惡道。由此彼經是權非實。若爾何故唯識",
    "T85n2814_005:1161a01": "等說有三退屈。由三練磨方得不退。言三退",
    "T85n2814_005:1161a02": "屈者。菩提廣遠屈。施等難修屈。轉依難證屈。",
    "T85n2814_005:1161a03": "言三練磨者。引他已證練。省已能修練。引麁",
    "T85n2814_005:1161a04": "次妙練。如其次第而為對治。由斯堅固方不",
    "T85n2814_005:1161a05": "退等。答。彼約法相顯過義說。此約法性顯德",
    "T85n2814_005:1161a06": "義論。彼約散心取相時言。此約定位離相時",
    "T85n2814_005:1161a07": "語。或即由此三種練磨。方能成此不怯弱等。",
    "T85n2814_005:1161a08": "由此二處義不相違。故攝大乘說。由定故行",
    "T85n2814_005:1161a09": "十難行。故成不退。",
    "T85n2814_005:1161a10": "論。解行發心至當知轉勝　釋曰。以下第二",
    "T85n2814_005:1161a11": "解行發心。於中有二。初顯解行所得發心。後",
    "T85n2814_005:1161a12": "顯發心所依解行。初中有三。初總標難勝。後",
    "T85n2814_005:1161a13": "顯其勝相。此初也。有義。解者即是十解。行",
    "T85n2814_005:1161a14": "謂十行。發心十向依解起行依行入向。是故",
    "T85n2814_005:1161a15": "名為解行發心。前位信滿發心入解。解勝於",
    "T85n2814_005:1161a16": "信。依解起行復勝。依信而起於行。信心解性",
    "T85n2814_005:1161a17": "二無差別。即轉信心為勝解故。更深發心入",
    "T85n2814_005:1161a18": "十向位。由是義故。名之轉勝。有義。此說其理",
    "T85n2814_005:1161a19": "不成。與論解行不相應故。論文不顯解行位",
    "T85n2814_005:1161a20": "故。應知解了。於真如法中深解現前故。行",
    "T85n2814_005:1161a21": "謂度行。即隨深解所修離相六度行也。依此",
    "T85n2814_005:1161a22": "解行發迴向心。是故名為解行發心。前位依",
    "T85n2814_005:1161a23": "信而起。於行發決定心。今此依解而起。於行",
    "T85n2814_005:1161a24": "發迴向心。顯過前位故名轉勝。",
    "T85n2814_005:1161a25": "論。以是菩薩至所修離相　釋曰。此顯勝相",
    "T85n2814_005:1161a26": "也。新論此又說三勝義。初無數劫。將欲滿故。",
    "T85n2814_005:1161a27": "於真如中得深解故。凡所修行皆離相故。此",
    "T85n2814_005:1161a28": "依新論亦顯三勝。以是菩薩等者。此明時勝。",
    "T85n2814_005:1161a29": "謂從初住得正信來已至初劫後分位中。謂",
    "T85n2814_005:1161b01": "彼初劫總有三分。十住行向。居初中後。今此",
    "T85n2814_005:1161b02": "發心在十行末。十向初心正在後時故。言初",
    "T85n2814_005:1161b03": "劫將欲滿也。此亦依於極厚處說。猛利修者",
    "T85n2814_005:1161b04": "非爾所時。如十信位一萬劫等。於真如等者。",
    "T85n2814_005:1161b05": "此明解勝。於前信位但起直心。今顯異前故",
    "T85n2814_005:1161b06": "云深也。顯異前故云深也。顯異後位故復",
    "T85n2814_005:1161b07": "云解得。此深解故云現前。所修離相者。此顯",
    "T85n2814_005:1161b08": "行勝。由於真如得深解故。凡所修行皆離相",
    "T85n2814_005:1161b09": "也。",
    "T85n2814_005:1161b10": "論。以知法性至般若波羅蜜　釋曰。此明發",
    "T85n2814_005:1161b11": "心所依解行也。文中別顯無相六度。一一文",
    "T85n2814_005:1161b12": "中顯解行。別以知等者。此顯解也。隨順等",
    "T85n2814_005:1161b13": "者。此顯行也。於身命財染著名貪。畜積財法",
    "T85n2814_005:1161b14": "不捨名慳。真無財法。何有慳貪。起情樂境。",
    "T85n2814_005:1161b15": "名之為染。染色聲等名五欲過。法性無境。寧",
    "T85n2814_005:1161b16": "有欲過。於苦憎恚名之為嗔。追觸暴熱佷戾",
    "T85n2814_005:1161b17": "名惱。法性無苦。何有嗔惱。心於善品懶墮名",
    "T85n2814_005:1161b18": "懈。恃我高舉名之為慢。法無身心。何有懈慢。",
    "T85n2814_005:1161b19": "令心流蕩。於境能發□惠名亂。法性常定體。",
    "T85n2814_005:1161b20": "何有亂。迷闇理事癡名無明。法性體明。何有",
    "T85n2814_005:1161b21": "癡闇。如何法性無貪等耶。謂以凡聖由證不",
    "T85n2814_005:1161b22": "證有無別。故知無貪等。不爾聖凡有有無過。",
    "T85n2814_005:1161b23": "即以真如無貪等故。亦得名為六波羅蜜。故",
    "T85n2814_005:1161b24": "新論云。真如法性離慳貪相。是清淨施度等。",
    "T85n2814_005:1161b25": "依此經說。不攝受一切法。是檀波羅蜜等。由",
    "T85n2814_005:1161b26": "知法性是六度故。順法性修檀等行。檀名為",
    "T85n2814_005:1161b27": "施。以己財法惠於他故。尸名為戒。以善思願",
    "T85n2814_005:1161b28": "制諸惡故。羼提名忍。諦察空理安忍壞故。毘",
    "T85n2814_005:1161b29": "梨名精進。於諸善品心勇猂故。禪名靜慮。能",
    "T85n2814_005:1161c01": "於真境心不動故。般若名惠。於諸理事善決",
    "T85n2814_005:1161c02": "擇故。波羅蜜者。名到彼岸。且依梁攝顯其三",
    "T85n2814_005:1161c03": "義。一無解修故。世間二乘雖行施等修不密",
    "T85n2814_005:1161c04": "故非到彼岸。二入真修故。世間二乘雖行施",
    "T85n2814_005:1161c05": "等。不入真如非到彼岸。三得勝果故。世間二",
    "T85n2814_005:1161c06": "乘雖修施等。不至此果非到彼岸。今此菩薩",
    "T85n2814_005:1161c07": "所修施等。皆能無餘入真。而修得彼勝果",
    "T85n2814_005:1161c08": "波羅蜜。以慳貪等垢障永真故。順真如修離",
    "T85n2814_005:1161c09": "相行。此六度義有無量門。於中委悉如別章",
    "T85n2814_005:1161c10": "辨。",
    "T85n2814_005:1161c11": "論。證發心者至菩薩究竟地　釋曰。以下第",
    "T85n2814_005:1161c12": "三明證發心。於中有三。初明發心體。次顯發",
    "T85n2814_005:1161c13": "心相。後辨成滿德。初中有三。先標證位。次辨",
    "T85n2814_005:1161c14": "證體。後明證因。此初也。謂從初地至第十",
    "T85n2814_005:1161c15": "地。證得真如發真心故。由證正智發後得智。",
    "T85n2814_005:1161c16": "由證後智發大悲故。有義。證者契合之義。正",
    "T85n2814_005:1161c17": "智契真名為證故。有義。不然。非能所故。謂",
    "T85n2814_005:1161c18": "以何法契合真如。離真別有能證智者。非法",
    "T85n2814_005:1161c19": "性義法相宗故。應言證者是體會義。謂心隨",
    "T85n2814_005:1161c20": "重妄起諸念。念盡歸源故名為證。即真體顯",
    "T85n2814_005:1161c21": "名證正智。真用顯發名證後智。無別二智而",
    "T85n2814_005:1161c22": "為能證。不爾始覺異於本覺。與上諸文極相",
    "T85n2814_005:1161c23": "返故。",
    "T85n2814_005:1161c24": "論。證何境界至名為法身　釋曰。此證何境。",
    "T85n2814_005:1161c25": "境界所謂真如者。初舉所證法。以依轉識說",
    "T85n2814_005:1161c26": "為等者。次釋通外難。既體名證。則無能所。何",
    "T85n2814_005:1161c27": "故說真名之為境耶。答此難言以依等。有義",
    "T85n2814_005:1161c28": "轉識即阿黎耶。十地證智要依此起。以此黎",
    "T85n2814_005:1161c29": "耶能取境界故。就所依說真為境。實能證智",
    "T85n2814_005:1162a01": "與所證理平等平等無境界也。有義。不然不",
    "T85n2814_005:1162a02": "異前說。而有能證所證別故。應知此中言轉",
    "T85n2814_005:1162a03": "識者。假指證智同時轉相。謂諸菩薩雖體真",
    "T85n2814_005:1162a04": "如。猶有業相微細生滅。有業相故未離轉現。",
    "T85n2814_005:1162a05": "欲顯菩薩非淳淨證。假就此識說真為境　而",
    "T85n2814_005:1162a06": "實證者體會真如理智無別。何有境界。唯真",
    "T85n2814_005:1162a07": "如智名法身者。後結明非境。謂證菩提名為",
    "T85n2814_005:1162a08": "法身。法身唯是真如淨智。非謂理智而有差",
    "T85n2814_005:1162a09": "別。是故真如非境界也。",
    "T85n2814_005:1162a10": "論。是菩薩至不依文字　釋曰。下顯證用。於",
    "T85n2814_005:1162a11": "中有四。一攝諸上首德。二隨根延促德。三實",
    "T85n2814_005:1162a12": "行不殊德。四應機殊用德。此初也。是菩薩等",
    "T85n2814_005:1162a13": "者。此明請法。唯為開導等者。顯其請意。若爾",
    "T85n2814_005:1162a14": "便違諸經論說。唯除能至百世界故。有義。證",
    "T85n2814_005:1162a15": "者雖言地上明起用等。偏就法雲故。說一念",
    "T85n2814_005:1162a16": "能至十方。即舉初後略中間也。有義。此說理",
    "T85n2814_005:1162a17": "深不可。初地應無諸證用故。既請法等初地",
    "T85n2814_005:1162a18": "亦能。寧說起用唯法雲也。由其任運作意別",
    "T85n2814_005:1162a19": "故。諸經論中就任運義唯說能至百佛世界。",
    "T85n2814_005:1162a20": "今就作意顯法身用故。於一念能至十方。故",
    "T85n2814_005:1162a21": "新論言。此菩薩以無分別智。證離言說真如",
    "T85n2814_005:1162a22": "法身故。能一念遍往十方一切世界。然此菩",
    "T85n2814_005:1162a23": "薩法出自心非自心非自求解。請轉法輪但",
    "T85n2814_005:1162a24": "為開導無聞眾生令依正教而得利益。自身",
    "T85n2814_005:1162a25": "決定不依文也。問。諸經皆說利益安樂。今此",
    "T85n2814_005:1162a26": "請法無安樂耶。答。菩薩先行利益事故。但有",
    "T85n2814_005:1162a27": "利益必安樂故。或有安樂非利益故。由此菩",
    "T85n2814_005:1162a28": "薩於諸眾生或不施與身財法等。由雖暫安",
    "T85n2814_005:1162a29": "樂非久利益故。",
    "T85n2814_005:1162b01": "論。或示超地至不可思議　釋曰。此隨根延",
    "T85n2814_005:1162b02": "促德。謂聞劫長心則退沒故。示超地言有速",
    "T85n2814_005:1162b03": "成。或說我於等者。此明延德。謂聞劫少則不",
    "T85n2814_005:1162b04": "精勤故。說長時發其勇猛。能示如是等者。此",
    "T85n2814_005:1162b05": "結眾德。事妙無窮。心言路絕皆為饒益諸眾",
    "T85n2814_005:1162b06": "生也。",
    "T85n2814_005:1162b07": "論。而實菩薩至僧祇劫故　釋曰。此實行不",
    "T85n2814_005:1162b08": "殊德也。而實菩薩等者。初正明等義。一種性",
    "T85n2814_005:1162b09": "等。皆入種姓菩薩位故。二諸根等。上中下根",
    "T85n2814_005:1162b10": "皆上根故。三發心等。發直心等。皆無別故。四",
    "T85n2814_005:1162b11": "所證等。皆證真如根本理故。故新論云。種姓",
    "T85n2814_005:1162b12": "諸根發心作證。皆悉同等。由此等故無超過",
    "T85n2814_005:1162b13": "法。以一切菩薩等者。後約時釋成。從初正信",
    "T85n2814_005:1162b14": "至於初地初無數劫。初地乃至七地滿心二僧",
    "T85n2814_005:1162b15": "祇。滿八地乃至十地終心三僧祇劫。既皆三",
    "T85n2814_005:1162b16": "祇無超過也。然僧祇數有大有小。若依小乘",
    "T85n2814_005:1162b17": "有六十數。一各皆劫數至百千為第一數。如",
    "T85n2814_005:1162b18": "是展轉十十而倍第五十二名阿僧祇。終而復",
    "T85n2814_005:1162b19": "始。僧祇至三名三僧祇。若依大眾有百二十",
    "T85n2814_005:1162b20": "數。數至百千名一俱胝。為第一。俱胝俱胝",
    "T85n2814_005:1162b21": "為俱梨。倍倍而數至一百亦名阿僧祇。從始",
    "T85n2814_005:1162b22": "至終僧祇至三名三僧祇。問。成佛要定三祇",
    "T85n2814_005:1162b23": "劫耶。有義成佛義定三祇劫。由種姓等皆平",
    "T85n2814_005:1162b24": "等故。佛大悲緣無偏為故。優婆塞經及智論",
    "T85n2814_005:1162b25": "說。我於往昔寶頂佛所滿足第一阿僧祇劫。",
    "T85n2814_005:1162b26": "然燈佛所二僧祇滿。至毘婆尸佛三僧祇圓。",
    "T85n2814_005:1162b27": "後九十一劫別修相好因。故知成佛定三祇",
    "T85n2814_005:1162b28": "劫。是故論中言皆經等。而有經說劫不定者。",
    "T85n2814_005:1162b29": "諸界諸佛相望而說。或隨眾生根行而言。若",
    "T85n2814_005:1162c01": "彼彼界彼彼諸佛定爾。所時方得成佛。有義。",
    "T85n2814_005:1162c02": "成佛時劫不定。諸經論說義不定故。今者略",
    "T85n2814_005:1162c03": "顯五義不定。一通諸方雖類世界劫數短長",
    "T85n2814_005:1162c04": "非定一故。二設一方前後劫數人壽短長亦",
    "T85n2814_005:1162c05": "不定故。三諸菩薩不唯定居一世界中行勝",
    "T85n2814_005:1162c06": "行故。四一切時分皆不可說一念不生即成",
    "T85n2814_005:1162c07": "佛故。五諸劫相入一即一切。於一念中含多",
    "T85n2814_005:1162c08": "劫故。而說三祇方成佛者。且隨多分。極遲者",
    "T85n2814_005:1162c09": "說顯長時。修功德聚。廣作期限。求理實不定。",
    "T85n2814_005:1162c10": "由大乘法是最勝乘。若有猛利無間修者。亦",
    "T85n2814_005:1162c11": "有速疾得成佛義。故金剛頂理趣等經皆說。",
    "T85n2814_005:1162c12": "現世登歡喜地。十六生後得成菩提。大般若",
    "T85n2814_005:1162c13": "說。勇猛菩薩。百劫相續便得成佛。不爾何故",
    "T85n2814_005:1162c14": "釋迦菩薩。放大通佛已行妙行。又如何說超",
    "T85n2814_005:1162c15": "於彌勒。若超小劫。大劫亦然。故不可執定三",
    "T85n2814_005:1162c16": "祇劫。",
    "T85n2814_005:1162c17": "論。但隨眾生至亦有差別　釋曰。此應機殊",
    "T85n2814_005:1162c18": "用德也。此中有難。若皆平等。何故經說所",
    "T85n2814_005:1162c19": "行別耶。故此答言。但隨等也。眾生不同。謂",
    "T85n2814_005:1162c20": "前怯懈　或貪嗔等增及等分世界不同。謂諸",
    "T85n2814_005:1162c21": "佛土所作佛事皆不同故。根謂善根。有上中",
    "T85n2814_005:1162c22": "下。欲謂樂欲有速中鈍。性謂種姓。有劣中",
    "T85n2814_005:1162c23": "勝。所見所聞皆有異故。菩薩身行不可同也。",
    "T85n2814_005:1162c24": "論。又是菩薩至微細之相　釋曰。次下第二",
    "T85n2814_005:1162c25": "顯發心相。於中有二。初歎細標數。後列名釋",
    "T85n2814_005:1162c26": "相。此初也。顯此發心勝於前位。難測知故言",
    "T85n2814_005:1162c27": "微細相。",
    "T85n2814_005:1162c28": "論。云何為三至起滅故　釋曰。此列名釋相",
    "T85n2814_005:1162c29": "也。真心等者。謂即根本無分別智。即前直心",
    "T85n2814_005:1163a01": "至此證位。正念亦離為證真心。方便心者。謂",
    "T85n2814_005:1163a02": "即後得無分別智。即前深心至此證位。自然",
    "T85n2814_005:1163a03": "遍行一切諸行。前大悲心至此證位。自然利",
    "T85n2814_005:1163a04": "益諸眾生故。雖則不能正證真如。而作證真",
    "T85n2814_005:1163a05": "方便心也。以皆後得故合為一。業識心者。二",
    "T85n2814_005:1163a06": "智所依阿梨耶識。於中雖有轉相現相。而文",
    "T85n2814_005:1163a07": "略故。舉細兼廣。此識雖非發心之相。但顯菩",
    "T85n2814_005:1163a08": "薩雖得二智猶有微細生滅之累不同佛地圓",
    "T85n2814_005:1163a09": "淨之德。是故攝在發心相耳。",
    "T85n2814_005:1163a10": "論。又是菩薩至最高大身　釋曰。次下第三",
    "T85n2814_005:1163a11": "顯成滿德。於中有二。初正顯勝德。後問答除",
    "T85n2814_005:1163a12": "疑。初中有二初顯位滿。後明德滿。此初也。又",
    "T85n2814_005:1163a13": "是等者。因位窮也。是菩薩者。即舉證人。福德",
    "T85n2814_005:1163a14": "智慧皆圓滿故。是故名為功德成滿。故地論",
    "T85n2814_005:1163a15": "云。一者現報利益　受佛位故。於色等者。果",
    "T85n2814_005:1163a16": "位成也。故地論云。二者後報利益。摩醯首羅",
    "T85n2814_005:1163a17": "智處生故。彼天在於色界之頂。色極之處名",
    "T85n2814_005:1163a18": "色究竟處。將欲成大法主故。現最高大身。高",
    "T85n2814_005:1163a19": "者尊也。此天最居尊高之處。更無有天在其",
    "T85n2814_005:1163a20": "上故。大者勝也。身長一萬八千由旬。更無天",
    "T85n2814_005:1163a21": "身勝至此故。故新論說最尊勝身。此即成就",
    "T85n2814_005:1163a22": "他受用。佛說在彼者。有其二義。一以十王配",
    "T85n2814_005:1163a23": "列十地。而第十地當此天王。即於彼身示成",
    "T85n2814_005:1163a24": "佛故。二顯八相是其化身。二乘信彼天是聖",
    "T85n2814_005:1163a25": "人也生處。顯佛實身在彼成故。故楞伽經依",
    "T85n2814_005:1163a26": "此說云。報身如來。一時成就諸眾生界。置究",
    "T85n2814_005:1163a27": "竟天淨妙宮殿修行清淨之處。乃至頌云。欲",
    "T85n2814_005:1163a28": "界及無色。佛不彼成道。色界中上天。離欲中",
    "T85n2814_005:1163a29": "得道。問。此佛豈實彼天成道。與梵網經花臺",
    "T85n2814_005:1163b01": "上佛及千花佛如何配屬。有義。梵網花臺上",
    "T85n2814_005:1163b02": "佛。即花藏界自受用身。說我為盧舍那故。",
    "T85n2814_005:1163b03": "又說。吾為本源身故。千花上佛是他受用。經",
    "T85n2814_005:1163b04": "說是吾所作身故。即究竟天所成道者。彼天",
    "T85n2814_005:1163b05": "能主三千世界。一花有千百億國故。說花藏界",
    "T85n2814_005:1163b06": "盧舍那佛所說心地法門品故。百億釋迦而為",
    "T85n2814_005:1163b07": "化身。經說是千佛化身故。故他受用色天成",
    "T85n2814_005:1163b08": "佛若臺上佛是自受用。寧有現身說法事耶。",
    "T85n2814_005:1163b09": "答。除登地上見聞其說有諸根相好等故。地",
    "T85n2814_005:1163b10": "上菩薩既名法身。如何不得見自受用。不爾",
    "T85n2814_005:1163b11": "亦應不見法身說。以理智成法身故。有說。唯",
    "T85n2814_005:1163b12": "見他受用者。隨佛利他相顯處說不妨隨分",
    "T85n2814_005:1163b13": "見。真報身得與諸佛體相應故。有義。此說理",
    "T85n2814_005:1163b14": "亦不然。與諸經論義相違故。自受用身周遍",
    "T85n2814_005:1163b15": "法界不唯在於花臺上故。但從自利功德所",
    "T85n2814_005:1163b16": "生非是為他所現身故。既自受用非餘所見。",
    "T85n2814_005:1163b17": "彼說大眾皆見佛故。又說。歡喜為眾說法。令",
    "T85n2814_005:1163b18": "他受用深法味故。由此應說臺上佛是二地所",
    "T85n2814_005:1163b19": "見他受用身。千花上佛二地分身所見千佛。",
    "T85n2814_005:1163b20": "經說二地住千世界供千佛故。不爾復與諸",
    "T85n2814_005:1163b21": "經相違。皆說二地所見報佛。坐千葉花稱花",
    "T85n2814_005:1163b22": "座故。又說。地上入花藏界。非他受用處色",
    "T85n2814_005:1163b23": "天故。若說彼天即花藏界。便與一切經論相",
    "T85n2814_005:1163b24": "違故。他受用非彼成道。而經說是本源身者。",
    "T85n2814_005:1163b25": "是應化等之本源身。非本源等即自受用。自",
    "T85n2814_005:1163b26": "受法樂不說法故。若有言說即他受故。",
    "T85n2814_005:1163b27": "論。謂以一念至利益眾生　釋曰。此別顯德",
    "T85n2814_005:1163b28": "滿也。謂以等者。顯自利德即上真心成此種",
    "T85n2814_005:1163b29": "智。謂前真心剎那。始覺至心源時契於本覺。",
    "T85n2814_005:1163c01": "名為一念相應惠也。即此本覺無明盡故。顯",
    "T85n2814_005:1163c02": "照諸法名一切種智。或一念相應惠是無間",
    "T85n2814_005:1163c03": "道。剎那契理斷一切惑。是故能令無明頓盡",
    "T85n2814_005:1163c04": "名一切種智。是解脫道。解脫道中種智圓故。",
    "T85n2814_005:1163c05": "依佛地等諸論所說一切智者是正體智。一",
    "T85n2814_005:1163c06": "切種智是後得智。大般若經。正體後得皆得",
    "T85n2814_005:1163c07": "名為一切種智。故彼文云。一切智道相智一",
    "T85n2814_005:1163c08": "切種智。前二既配聲聞菩薩故。種智者唯示",
    "T85n2814_005:1163c09": "如來。今此亦然故。解脫道所得智慧名一切",
    "T85n2814_005:1163c10": "種智。自然已下顯利他德。即前方便心成此",
    "T85n2814_005:1163c11": "任置不可思議利眾生業。或復初文是智淨",
    "T85n2814_005:1163c12": "相。後文即是不思議業。皆是本覺隨染成",
    "T85n2814_005:1163c13": "也。",
    "T85n2814_005:1163c14": "論。問曰至名一切種智　釋曰。次下釋疑有",
    "T85n2814_005:1163c15": "二問答。初問答智體斷無明成。後問答智用",
    "T85n2814_005:1163c16": "不能普義。初中有二。初問後答。此初也。虛",
    "T85n2814_005:1163c17": "空無遍等者。初陳疑。因虛空是處即有世界。",
    "T85n2814_005:1163c18": "空無邊故界亦無邊。餘眾生等。皆准此言如",
    "T85n2814_005:1163c19": "是境界。已下後正陳設難。謂無明者心根依",
    "T85n2814_005:1163c20": "處。心根乃是智慧依處。若無明斷無有心根。",
    "T85n2814_005:1163c21": "非直外境無邊難知。亦復內無智慧能了。云",
    "T85n2814_005:1163c22": "何總知名種智耶。",
    "T85n2814_005:1163c23": "論。答曰至離於相念　釋曰。下答有三。初依",
    "T85n2814_005:1163c24": "心立理　次舉非顯失。舉是彰德。此初也。此",
    "T85n2814_005:1163c25": "中有義。一切境界雖非有邊而非無邊　由非",
    "T85n2814_005:1163c26": "無邊可得盡了故。言本來一心。由非有邊非",
    "T85n2814_005:1163c27": "思量境故。言離於相念。有義。此說其理未明。",
    "T85n2814_005:1163c28": "不能答遣前所難故。應說諸境雖復無邊。據",
    "T85n2814_005:1163c29": "本所來皆自心實既不出心。離於心外無別",
    "T85n2814_005:1164a01": "境界。是所相念故。新論言。一切妄境從本已",
    "T85n2814_005:1164a02": "來唯心為性。由諸妄境不出心故。心若離念。",
    "T85n2814_005:1164a03": "契證心源。即心之境何不能了。若作此釋妙",
    "T85n2814_005:1164a04": "得論宗。",
    "T85n2814_005:1164a05": "論。以眾生至故不能了　釋曰。此舉非顯失。",
    "T85n2814_005:1164a06": "以眾生等者。初明妄見限境。以妄起等者。",
    "T85n2814_005:1164a07": "釋成不見所由。謂一切法真如為性。若了法",
    "T85n2814_005:1164a08": "性則能遍知。若起妄見。自有礙境。不稱法性。",
    "T85n2814_005:1164a09": "不現餘境。是故不能了諸法也。故新論云。一",
    "T85n2814_005:1164a10": "切眾生執著妄境。不能得知第一義性不顯",
    "T85n2814_005:1164a11": "照等。",
    "T85n2814_005:1164a12": "論。諸佛如來至一切種智　釋曰。此舉是彰",
    "T85n2814_005:1164a13": "德也。諸佛如來等者。初顯智體能照諸法。由",
    "T85n2814_005:1164a14": "無礙見及礙境境拘故。言離見無所不遍。佛",
    "T85n2814_005:1164a15": "心離妄歸一心源。始覺同本名真實。然此本",
    "T85n2814_005:1164a16": "覺為妄法體故。云即是諸法之性。新論所言",
    "T85n2814_005:1164a17": "佛無執著則能現見諸法性者。顯現諸法本",
    "T85n2814_005:1164a18": "覺性也。無別能所見諸法性。既此本覺為諸",
    "T85n2814_005:1164a19": "法體。妄是本覺佛心之相。相現於自體。以體",
    "T85n2814_005:1164a20": "照其相有何難了。而不能知故。言自體照妄",
    "T85n2814_005:1164a21": "法等。故新論言。而有大智照一切染淨差別。",
    "T85n2814_005:1164a22": "即本覺性而有大智。非謂別有大智照也。上",
    "T85n2814_005:1164a23": "說佛身報化之用。則說在於眾生心中。今說",
    "T85n2814_005:1164a24": "眾生妄境之法。則說立於佛心之上。由同心",
    "T85n2814_005:1164a25": "源故得然也。故花嚴云。如心佛亦爾。如佛",
    "T85n2814_005:1164a26": "心亦然。心佛及眾生。是三無差別。即此義",
    "T85n2814_005:1164a27": "也。有大智用等者。後顯智用能廣利益。以同",
    "T85n2814_005:1164a28": "體智大力用故。起勝方便攝化有情。既滅無",
    "T85n2814_005:1164a29": "明顯種智體起種智用。由是義故。斷滅無明",
    "T85n2814_005:1164b01": "名為種智。新論意同。不能繁引。",
    "T85n2814_005:1164b02": "論。又問曰至多不能見　釋曰。次下第二問",
    "T85n2814_005:1164b03": "答智用不能著義。於中有二。初問後答。此",
    "T85n2814_005:1164b04": "初也。此即因前有大智用能益眾生故為此",
    "T85n2814_005:1164b05": "問。若諸佛等者。初舉所疑法。云何已下後正",
    "T85n2814_005:1164b06": "陳妨難。經說佛身猶如藥樹乃至香氣能為",
    "T85n2814_005:1164b07": "益等。見聞利益如經廣明。不能繁述。樂者敘",
    "T85n2814_005:1164b08": "之。",
    "T85n2814_005:1164b09": "論。答曰至法身不現故　釋曰。此答也。諸佛",
    "T85n2814_005:1164b10": "如來等者。初舉法也。法身平等。遍在一切眾",
    "T85n2814_005:1164b11": "生心中。能無功用而起。任運自然作用。但依",
    "T85n2814_005:1164b12": "眾生心有厭求。隨其勝劣現報化相。眾生心",
    "T85n2814_005:1164b13": "者等者。次舉喻也。如是眾生已下後法合",
    "T85n2814_005:1164b14": "也。此由染著生死過。速未有厭求佛之機。名",
    "T85n2814_005:1164b15": "心有垢。非謂煩惱。以彼善星及外道等煩惱",
    "T85n2814_005:1164b16": "以彼善心中亦見佛故。法身不現者。法身雖",
    "T85n2814_005:1164b17": "遍。而不能現報化用也。攝末歸本亦名法身",
    "T85n2814_005:1164b18": "故。攝大乘十二甚深。皆是法身之勝德故。故",
    "T85n2814_005:1164b19": "彼顯現甚深。頌云。由失尊不現。如月於破器。",
    "T85n2814_005:1164b20": "彼釋意云。世間皆說。佛身常住。云何不現。",
    "T85n2814_005:1164b21": "如破器中水不得住。雖實有月而不現影。如",
    "T85n2814_005:1164b22": "是眾生無奢摩他軟滑相續。而過失續。實有",
    "T85n2814_005:1164b23": "諸佛亦不顯現。水喻止者。軟滑性故。此中依",
    "T85n2814_005:1164b24": "定得見佛者。由先修習念佛三昧。乃於此世",
    "T85n2814_005:1164b25": "得見佛身。非謂今世要依定見如佛在日散",
    "T85n2814_005:1164b26": "亦見故。攝論約先習定為因。非約今世。此論",
    "T85n2814_005:1164b27": "即約根熟為因。非約無惑。所望義別言左右",
    "T85n2814_005:1164b28": "耳。",
    "T85n2814_005:1164b29": "論。已說解釋分次說修行信心分　釋曰。解",
    "T85n2814_005:1164c01": "釋分竟。次明第四修行信心。於中有二。初結",
    "T85n2814_005:1164c02": "前起後。後正顯修行信心。此初也。前解釋",
    "T85n2814_005:1164c03": "分廣明大乘。今欲廣顯起信之義故。",
    "T85n2814_005:1164c04": "論。是中依未至修行信心　釋曰。次正顯。於",
    "T85n2814_005:1164c05": "中有三。初就人標意。次約法廣辨。後防退方",
    "T85n2814_005:1164c06": "便。此初也。此言未入正定眾生。亦是大乘不",
    "T85n2814_005:1164c07": "定聚人。然不定聚有其二種。一者信滿。即",
    "T85n2814_005:1164c08": "是勝人。不可退者。二信未滿。即是劣人可退",
    "T85n2814_005:1164c09": "之者。如信成就發心不定聚眾生者。即是勝",
    "T85n2814_005:1164c10": "人。信滿足者。為彼分別發心之相。令發三心",
    "T85n2814_005:1164c11": "入正定位。今此修行信心分者。為彼劣人可",
    "T85n2814_005:1164c12": "退者說。今其修行四信五行。決其信心而得",
    "T85n2814_005:1164c13": "成就。修信滿已還依信成三種發心次第進",
    "T85n2814_005:1164c14": "入。所為雖別。所趣是同。",
    "T85n2814_005:1164c15": "論。何等信心至云何修行　釋曰。下約法辨。",
    "T85n2814_005:1164c16": "於中有二。先發二問。後還兩答。此初也。",
    "T85n2814_005:1164c17": "論。略說信心有四種　釋曰。下答有二。先答",
    "T85n2814_005:1164c18": "信心。後明修行。信中有二。初標後釋。此初",
    "T85n2814_005:1164c19": "也。四中初一信得佛因。真如佛性是佛因故。",
    "T85n2814_005:1164c20": "次信由因當得佛果。謂佛功德因性成故。次",
    "T85n2814_005:1164c21": "即信有得佛之行。由法寶行當成佛故。後即",
    "T85n2814_005:1164c22": "信有起行之人。即由僧寶行二利故。",
    "T85n2814_005:1164c23": "論。云何為四至真如法故　釋曰。下顯四信。",
    "T85n2814_005:1164c24": "即分為四。此初信有得佛因也。其四文中各",
    "T85n2814_005:1164c25": "有二相。初即標其四所信勝德。後起勝行而",
    "T85n2814_005:1164c26": "為願求。信根本者。所信德也。真如之理是",
    "T85n2814_005:1164c27": "諸法本。諸佛所師。諸佛所歸。眾行之源。故",
    "T85n2814_005:1164c28": "云根本。樂念已下正明信相。知此真如為諸",
    "T85n2814_005:1164c29": "法源。樂念觀察。名信根本。",
    "T85n2814_005:1165a01": "論。二者信佛至一切智故　釋曰。果由因成。",
    "T85n2814_005:1165a02": "次明佛寶無量功德者。所信德也。諸力無畏",
    "T85n2814_005:1165a03": "不共法等。是為諸佛之功德也。常念已下後",
    "T85n2814_005:1165a04": "起願求。由信有德起二願求。常念等者。於他",
    "T85n2814_005:1165a05": "願求。發起等者。願求自得。",
    "T85n2814_005:1165a06": "論。三者信法至波羅蜜故　釋曰。佛依法成",
    "T85n2814_005:1165a07": "故。次明也。法有四種。教理行果。今此即顯",
    "T85n2814_005:1165a08": "信行法也。由依行勝得佛果故。依教悟理行",
    "T85n2814_005:1165a09": "方成故。故有行法則具餘三。又復前二已信",
    "T85n2814_005:1165a10": "理果。信理果者。已成信教。是故此中但信行",
    "T85n2814_005:1165a11": "法。有大利益者。顯所信德。益有四種。一能潤",
    "T85n2814_005:1165a12": "益。若修六度潤六弊故。二能成益。菩提之果",
    "T85n2814_005:1165a13": "緣此成故。三能攝益。自益益他離小果故。四",
    "T85n2814_005:1165a14": "無盡益。現八相永無盡故。常樂等者。起願",
    "T85n2814_005:1165a15": "相也。既信有益常樂修也。",
    "T85n2814_005:1165a16": "論。四者信僧至如實行故　釋曰。法藉人弘",
    "T85n2814_005:1165a17": "故次明也。能正等者。即所信德。常樂已下顯",
    "T85n2814_005:1165a18": "願求心。常樂等者。求能行者。求學識者。願求",
    "T85n2814_005:1165a19": "自行。又由信有利他故。常樂親近。由信有自",
    "T85n2814_005:1165a20": "利故。學如實行。又信二利故常親近。常樂",
    "T85n2814_005:1165a21": "親近者求學如實行。依說而行名如實行。亦",
    "T85n2814_005:1165a22": "兼二利名如實行。二行稱真名如實行。求學",
    "T85n2814_005:1165a23": "此行。是故親近諸菩薩眾。非二乘也。",
    "T85n2814_005:1165a24": "論。修行有五門能成此信　釋曰。下答修行。",
    "T85n2814_005:1165a25": "於中有三。初舉數標意。次依數列名。後依門",
    "T85n2814_005:1165a26": "別解。此初也。前雖學起四之壞信。若無行成",
    "T85n2814_005:1165a27": "即信不堅。不堅之信遇緣便退。故修五行以",
    "T85n2814_005:1165a28": "成四信。",
    "T85n2814_005:1165a29": "論。云何為五至止觀門　釋曰。此依數列名",
    "T85n2814_005:1165a30": "也。以諸菩薩定惠雙修止觀齊運二不相離",
    "T85n2814_005:1165b01": "故。合二度為第五門。",
    "T85n2814_005:1165b02": "論。云何修行至菩提故　釋曰。次下依門別",
    "T85n2814_005:1165b03": "釋。於中有二。初略明前四。後廣釋止觀。前中",
    "T85n2814_005:1165b04": "又二。初別明行。後總明除障。別中顯其四種",
    "T85n2814_005:1165b05": "修行。即分為四。此初也。文中初明三種施",
    "T85n2814_005:1165b06": "相。為修正因離不行過。不應貪求名利恭敬",
    "T85n2814_005:1165b07": "勤如實行離倒行過。唯念自利利他等者。後",
    "T85n2814_005:1165b08": "示正道離懈行過。故新論言。亦不貪著世間",
    "T85n2814_005:1165b09": "果等。初財施中隨力施者。量分而常行。非頓",
    "T85n2814_005:1165b10": "修便止。以自捨慳貪令彼歡喜者。此明財施",
    "T85n2814_005:1165b11": "之所謂也。若爾何故瑜伽論說。唯有安樂而",
    "T85n2814_005:1165b12": "無利益。或二俱無皆不應施故。發菩提心說",
    "T85n2814_005:1165b13": "不施五種益。彼約近益。此據遠益。此但勤行",
    "T85n2814_005:1165b14": "彼令觀察故。此彼論亦不相違。論無畏施中。",
    "T85n2814_005:1165b15": "隨己堪任施無畏者。過分行之即生惱故。此",
    "T85n2814_005:1165b16": "及法施亦有應施木應施義。廣如瑜伽。",
    "T85n2814_005:1165b17": "論。云何修行至起過罪故　釋曰。此中則顯",
    "T85n2814_005:1165b18": "三種戒相。所謂不殺不盜等者。此依在家顯",
    "T85n2814_005:1165b19": "攝律儀戒制。彼在家人多不律儀故。故新本",
    "T85n2814_005:1165b20": "顯言在家菩薩等。於中顯離身語意三。隨其",
    "T85n2814_005:1165b21": "過重。所起十惡身三語四。其文可見。意三",
    "T85n2814_005:1165b22": "惡者。准諸經論說。根本惑貪嗔邪見。而今",
    "T85n2814_005:1165b23": "此中兼舉隨惑故。說貪嫉欺詐等數。不耐他",
    "T85n2814_005:1165b24": "榮妬忌名嫉。是意一分亦屬嗔。言欺詐者。即",
    "T85n2814_005:1165b25": "是誑也。詐現有德邪命名誑矯。取他意口過",
    "T85n2814_005:1165b26": "名諂。此皆貪分故屬貪攝。故雖別舉即貪嗔",
    "T85n2814_005:1165b27": "也。撥無因果惡惠名邪。於邪心境推求名見。",
    "T85n2814_005:1165b28": "不起此等名攝律儀戒義。出家者亦應等者。",
    "T85n2814_005:1165b29": "此依出家明攝善法戒。以出家人已攝律儀",
    "T85n2814_005:1165c01": "修善緣。今偏約而勸。離憒鬧者。增煩惱故。未",
    "T85n2814_005:1165c02": "得不求名之少欲。已得不貪名為知足。言頭",
    "T85n2814_005:1165c03": "陀者。正名杜多。此翻洗濯。或譯斗藪。亦翻搖",
    "T85n2814_005:1165c04": "動。各如經論。乃至小罪等者。此則明守護戒",
    "T85n2814_005:1165c05": "之心。突吉羅罪。如忉利天日月歲數八百萬",
    "T85n2814_005:1165c06": "歲。受地獄苦故。於小罪而須深怖。不可輕戒。",
    "T85n2814_005:1165c07": "而重受也。崇重賢善名之為慚。輕拒過惡名",
    "T85n2814_005:1165c08": "之為愧。通以羞恥過罪為相。悔謂惡作惡所",
    "T85n2814_005:1165c09": "作業追悔為性。則是懺悔之因起也。當護已",
    "T85n2814_005:1165c10": "下顯攝眾生戒。以大悲故。豈復令他妄起過",
    "T85n2814_005:1165c11": "累。",
    "T85n2814_005:1165c12": "論。云何修行至等法故　釋曰。此中則顯二",
    "T85n2814_005:1165c13": "種忍相。所謂等者。耐怨皆即忍。亦當等者。",
    "T85n2814_005:1165c14": "安受苦忍。財榮潤己名利。損耗侵陵謂衰。逾",
    "T85n2814_005:1165c15": "過凶毀名毀。越德而讚謂譽。稱德而歎名稱。",
    "T85n2814_005:1165c16": "據過而說為譏。逼迫侵形名苦。調身暢意名",
    "T85n2814_005:1165c17": "樂。或復中間毀譽稱譏。約其現對不現對說。",
    "T85n2814_005:1165c18": "此違順境。亦名八風。能動八人妄生喜怒。菩",
    "T85n2814_005:1165c19": "薩若能諦察真理。達法皆空住平等觀。縱遇",
    "T85n2814_005:1165c20": "他惱無壞根。心雖遇八風。其心不動。既由諦",
    "T85n2814_005:1165c21": "察二忍方成故。雖文闕而意有也。故新論具",
    "T85n2814_005:1165c22": "三忍。文云。見惡不嫌遭苦能忍。常樂觀察甚",
    "T85n2814_005:1165c23": "深句義。",
    "T85n2814_005:1165c24": "論。云何修行至速離眾苦　釋曰。此中亦顯",
    "T85n2814_005:1165c25": "三種精進。於法等者。被甲精進。如世被甲不",
    "T85n2814_005:1165c26": "退戰事。由此即能起大悲智。堅而不弱怯。強",
    "T85n2814_005:1165c27": "而不弱。當念已下攝善精進。由念過去虛苦",
    "T85n2814_005:1165c28": "無益故。能精勤攝善法也。自利等者。利樂精",
    "T85n2814_005:1165c29": "進。由觀自苦他苦亦然故。勤精進速離苦也。",
    "T85n2814_005:1166a01": "論。復次若人至眾多障礙　釋曰。次下第二",
    "T85n2814_005:1166a02": "除方便。於中有二。先障後治。此初也。若人雖",
    "T85n2814_005:1166a03": "修信心等者。此舉內因之業障也。言重罪者。",
    "T85n2814_005:1166a04": "即犯四重。惡業障者。即五逆罪。由此二種罪",
    "T85n2814_005:1166a05": "惡因故。故修行時諸障皆起。如涅槃等諸經",
    "T85n2814_005:1166a06": "所說。魔邪病苦所惱等者。即惑障礙之根障",
    "T85n2814_005:1166a07": "也。世間事務所牽等者。即舉纏縛之惑障也。",
    "T85n2814_005:1166a08": "有如是等者。總舉諸障顯眾多也。",
    "T85n2814_005:1166a09": "論。是故應當至增長故　釋曰。此明除障之",
    "T85n2814_005:1166a10": "法也。文中總別顯離諸障。是故應當等者。此",
    "T85n2814_005:1166a11": "即總明除障方便。如人負債依附於王則於",
    "T85n2814_005:1166a12": "債主無如之何。如是行人禮拜諸佛。諸佛所",
    "T85n2814_005:1166a13": "護能脫諸障。誠心懺悔等者。即是別除四障",
    "T85n2814_005:1166a14": "之法。四障者何。一諸惡業障懺悔除滅。二謗",
    "T85n2814_005:1166a15": "正法障勸請除滅。三嫉妬他勝隨喜對治。四",
    "T85n2814_005:1166a16": "樂著三有迴向對治。依金光明說除五障。一",
    "T85n2814_005:1166a17": "者為除破戒罪故。須行行懺悔。二者為除謗",
    "T85n2814_005:1166a18": "法罪故。故須勸請。三者為除嫉妬罪故。須行",
    "T85n2814_005:1166a19": "隨喜。四者為除輕劣心罪。須行迴向。五者為",
    "T85n2814_005:1166a20": "除懈怠罪故。須行發願。此無第五發願方便。",
    "T85n2814_005:1166a21": "新論即有。故彼文云。發大誓願無有休息。若",
    "T85n2814_005:1166a22": "爾前障亦應有五答。前雖三障廣通因果。此",
    "T85n2814_005:1166a23": "中五謂略唯惑業。由惑業因感彼報障。因妄",
    "T85n2814_005:1166a24": "果妄。但惑業耳。得免諸障善根增長者。此結",
    "T85n2814_005:1166a25": "方便。免障生善。由前總別除障方便。非直能",
    "T85n2814_005:1166a26": "除一切障礙。而亦能生諸善根也。",
    "T85n2814_005:1166a27": "論。云何修行止觀門　釋曰。下明止觀。於中",
    "T85n2814_005:1166a28": "有二。初問起。後釋相。此初也。",
    "T85n2814_005:1166a29": "論。所言止者至觀義故　釋曰。次下釋相。於",
    "T85n2814_005:1166b01": "中亦二。初略明。後廣顯。略中有二。先舉別修",
    "T85n2814_005:1166b02": "以明隨順。後舉雙運釋隨順義。此初也。謂止",
    "T85n2814_005:1166b03": "一切境界相者。以境但從分別心生。今息妄",
    "T85n2814_005:1166b04": "心。則無境界。無所分別故名為止。故新論云。",
    "T85n2814_005:1166b05": "息滅一切戲論境界。是止義。分別因緣生滅",
    "T85n2814_005:1166b06": "相者。觀察因緣生滅之相。發生妙智了知苦",
    "T85n2814_005:1166b07": "等非可樂等。故名為觀。故新論云。明見因果",
    "T85n2814_005:1166b08": "生滅之相。是觀義。如瑜伽論菩薩地云。此中",
    "T85n2814_005:1166b09": "菩薩。即於諸法無所分別。當知名止。若於諸",
    "T85n2814_005:1166b10": "法勝義理趣。及諸無量安立理趣。世俗妙智。",
    "T85n2814_005:1166b11": "當知名觀。隨順奢摩他觀義等者。梵云奢摩",
    "T85n2814_005:1166b12": "他。此翻云止。毘鉢舍那。此譯為觀。然新論中",
    "T85n2814_005:1166b13": "既無此言譯。此論主加此文為顯止觀。是所",
    "T85n2814_005:1166b14": "隨順二智方便。謂由修止止諸境相即成根本",
    "T85n2814_005:1166b15": "無分別智。由修觀行了生滅相即成後得無",
    "T85n2814_005:1166b16": "分別智。因相異故。止觀別名。果相同故是名",
    "T85n2814_005:1166b17": "為觀。即以此義釋論文者。此中能止境界相",
    "T85n2814_005:1166b18": "者。即是奢摩他。能順於觀義。分別因緣生滅",
    "T85n2814_005:1166b19": "相者。是毘鉢舍那能順於觀義。為顯是義故",
    "T85n2814_005:1166b20": "置此言。有義。此說理必不然。與論隨順義相",
    "T85n2814_005:1166b21": "違故。下所隨順既是雙運故。今觀者非謂二",
    "T85n2814_005:1166b22": "智。又唯修止心沈沒等。如何能成根本智耶。",
    "T85n2814_005:1166b23": "若唯修觀心不止息。豈發後得無分別智。若",
    "T85n2814_005:1166b24": "不爾者。所成二智豈各互闕止觀因耶。若止",
    "T85n2814_005:1166b25": "境相即奢摩他。是能順於觀智義者。論應說",
    "T85n2814_005:1166b26": "言。是奢摩他隨順觀義。寧倒言耶。故知。此釋",
    "T85n2814_005:1166b27": "深為不可。應言止觀有其二種。一方便初別",
    "T85n2814_005:1166b28": "修者。二正止觀雙現前者。為別方便及正止",
    "T85n2814_005:1166b29": "觀。加此隨順奢摩他等。若此二種。皆就華言",
    "T85n2814_005:1166c01": "隨順止觀義隨順觀觀義。謂正止觀。而存梵",
    "T85n2814_005:1166c02": "言名奢摩他等。就其方便譯為華言並名為",
    "T85n2814_005:1166c03": "觀義。此中所顯以觀成止。前止一切境界相",
    "T85n2814_005:1166c04": "者。以覺惠觀破外塵相。是順奢摩正止之觀",
    "T85n2814_005:1166c05": "前觀因緣生滅相者。亦以覺惠觀察法相。是",
    "T85n2814_005:1166c06": "順舍那正觀之觀。若作此釋。文順義□。不爾",
    "T85n2814_005:1166c07": "何故隨順之言在於奢摩舍那之上。雖說止",
    "T85n2814_005:1166c08": "觀共相助成。此中且就□觀成說。初起乃是",
    "T85n2814_005:1166c09": "觀勝能故。有義。此說理亦未然。與諸論文義",
    "T85n2814_005:1166c10": "極相違故。論自明說。所言止者。謂止一切妄",
    "T85n2814_005:1166c11": "境界相。如何說是方便觀耶。以觀成止。即言",
    "T85n2814_005:1166c12": "隨順奢摩他觀。若止成觀。應言隨順舍那止",
    "T85n2814_005:1166c13": "義。何故二文皆言觀耶。經論皆說止觀相成。",
    "T85n2814_005:1166c14": "此何偏說以觀成止。又既此中以觀成觀。何",
    "T85n2814_005:1166c15": "不亦說以止成止。又違下文所隨順義。下說",
    "T85n2814_005:1166c16": "雙運。是所隨順故此不明。是能隨順故。止境",
    "T85n2814_005:1166c17": "界非是觀也。應言方便而存梵言。於正止觀",
    "T85n2814_005:1166c18": "譯為華語雙運之時是正觀故。故說真觀清",
    "T85n2814_005:1166c19": "淨觀等。不爾大聖豈無止耶。今以正義釋此",
    "T85n2814_005:1166c20": "文者。謂方便時止諸塵相。是順正觀之止。",
    "T85n2814_005:1166c21": "又能分別因緣相等。是順正觀之觀。故言隨",
    "T85n2814_005:1166c22": "順觀觀。此中語倒而言隨順奢摩他觀。若就",
    "T85n2814_005:1166c23": "正語。應言隨順觀奢摩他。前論一如有文倒",
    "T85n2814_005:1166c24": "倒故。若作此釋妙扶文義。",
    "T85n2814_005:1166c25": "論。云隨順主雙現前故　釋曰。此顯雙順釋",
    "T85n2814_005:1166c26": "諸順義。以此二義漸習等者。顯能順之方",
    "T85n2814_005:1166c27": "便也。不相捨離雙現前者。明所隨順之正觀",
    "T85n2814_005:1166c28": "也。依真如門以修止行。依生滅門而起觀行。",
    "T85n2814_005:1166c29": "既此二門唯是一心。是故止觀不相捨離。此",
    "T85n2814_005:1167a01": "中止觀隨相而言。止名為定。觀名為惠。據實",
    "T85n2814_005:1167a02": "而言定通止觀。惠亦如之。故梁攝云。十波羅",
    "T85n2814_005:1167a03": "蜜通有二體。一不散亂。謂即正定。二不顛倒。",
    "T85n2814_005:1167a04": "謂正觀真如。瑜伽論聲聞地云。復次如是心",
    "T85n2814_005:1167a05": "一境性。或是奢摩他品。或是毘鉢舍那品。若",
    "T85n2814_005:1167a06": "於九種心住中一分境性名奢摩他品。若於",
    "T85n2814_005:1167a07": "四種惠行中心一境性名毘鉢舍那品。九種",
    "T85n2814_005:1167a08": "心住四種惠行廣如彼說。既非菩薩大乘止",
    "T85n2814_005:1167a09": "觀。此中示□。",
    "T85n2814_005:1167a10": "論。若修止者至端坐正意　釋曰。次下第二",
    "T85n2814_005:1167a11": "廣明止觀。於中有二。先明別修。後顯雙運。別",
    "T85n2814_005:1167a12": "中有二。先止。後觀。止中有五。一修止方法。",
    "T85n2814_005:1167a13": "二顯止勝能。三辨止魔事。四簡止真偽。五示",
    "T85n2814_005:1167a14": "止利益。初中有二。初明勝入能人。後顯障者",
    "T85n2814_005:1167a15": "不能。前中又二。初靜息心修止方便。後止成",
    "T85n2814_005:1167a16": "得定除障不退。前中又二。初明修止具緣。後",
    "T85n2814_005:1167a17": "明修止次第。此具緣也。住靜處者。是修止緣。",
    "T85n2814_005:1167a18": "具而言之。有五種緣。一閑居靜處。若住聚落",
    "T85n2814_005:1167a19": "示喧動故。二者持戒清淨。尸羅不淨定不現",
    "T85n2814_005:1167a20": "故。三衣食具足。謂假道□成道體故。四善知",
    "T85n2814_005:1167a21": "識。由因示道方能行故。五息諸緣務。止外攀",
    "T85n2814_005:1167a22": "緣安內心故。今略舉初之住靜處。言端坐者。",
    "T85n2814_005:1167a23": "是顯調身。身若僵仆或彼働側前復依倚左",
    "T85n2814_005:1167a24": "右憑附既生懈怠。後引昏沈。故端其身結加",
    "T85n2814_005:1167a25": "趺坐。故瑜伽說。由五因緣。一身攝設發輕安",
    "T85n2814_005:1167a26": "故。二能經久時不疲□故。三顯不共法。外道",
    "T85n2814_005:1167a27": "無故。四顯端嚴相。見者敬故。五佛佛弟子共",
    "T85n2814_005:1167a28": "開許故。言正意者。是顯調心。末世行人正",
    "T85n2814_005:1167a29": "行者少。苟求名利現寂靜偽心現不正。得定",
    "T85n2814_005:1167b01": "無由。離此邪求故。云正者。令觀心與理相應。",
    "T85n2814_005:1167b02": "自度度他名正意也。亦即瑜伽。端身正行謂",
    "T85n2814_005:1167b03": "策舉身令其端直調正。其心令離諂詐。策身",
    "T85n2814_005:1167b04": "則無由惛沈。離詐即外不散動。平等離相方",
    "T85n2814_005:1167b05": "入定門。",
    "T85n2814_005:1167b06": "論。不依氣息至見聞覺知　釋曰。次下第二",
    "T85n2814_005:1167b07": "修止次第。於中有二。初坐修止。後餘偽亦起。",
    "T85n2814_005:1167b08": "前中有三。初離倒境。次離倒心。後除失念。此",
    "T85n2814_005:1167b09": "初也。言氣息者。一切息觀境。言耶色者。即骨",
    "T85n2814_005:1167b10": "瑣等青黃赤白四種相也。所言定者。非謂理",
    "T85n2814_005:1167b11": "定地水火風。及前定者皆是事定所緣境界。",
    "T85n2814_005:1167b12": "見聞覺知即識處。通前即顯十一切處。或見",
    "T85n2814_005:1167b13": "聞等舉散六塵。於此諸境了達唯心不復託",
    "T85n2814_005:1167b14": "緣。故言不依。而有說者。於此諸文配九心住",
    "T85n2814_005:1167b15": "以明止相。豈唯乖理亦乃差文。又違新論。不",
    "T85n2814_005:1167b16": "可依准。而有固執說定爾者。何不於觀配四",
    "T85n2814_005:1167b17": "惠行。故說四依名為菩薩。但觀正理何用執",
    "T85n2814_005:1167b18": "乎。",
    "T85n2814_005:1167b19": "論。一切諸相至念念不滅　釋曰。此離倒心。",
    "T85n2814_005:1167b20": "一切諸相等者。此除分別內心相也。有□諸",
    "T85n2814_005:1167b21": "相。依念而生□除其念諸相隨滅。故言諸相",
    "T85n2814_005:1167b22": "隨念皆除。有義。此標深為不可想念。何別而",
    "T85n2814_005:1167b23": "說隨耶。故新論說。一切分別相念皆隨故無",
    "T85n2814_005:1167b24": "別也。謂前雖離取。倒境相若存內心。亦是妄",
    "T85n2814_005:1167b25": "倒。是故內心一切分別雖起相念皆除遣也。",
    "T85n2814_005:1167b26": "亦遣除相者。此遣能除之妄相也。前文但今",
    "T85n2814_005:1167b27": "不起分別內心之相名為除相。非謂存於能",
    "T85n2814_005:1167b28": "除之相。除相若存。亦非離相。是故亦遣除相",
    "T85n2814_005:1167b29": "也。以一切下釋其亦遣能除所以。以一切法",
    "T85n2814_005:1167c01": "本無所相。所無故能相亦無。無有念念生滅",
    "T85n2814_005:1167c02": "體故。所除之相既不可除。豈更除存能除相",
    "T85n2814_005:1167c03": "也。",
    "T85n2814_005:1167c04": "論。亦不得至以心除心　釋曰。下除失念。於",
    "T85n2814_005:1167c05": "中有二。初舉非總制。後示除方便。此初也。亦",
    "T85n2814_005:1167c06": "不得隨心等者。此令不起外失念心。謂修止",
    "T85n2814_005:1167c07": "者。於前遠離能取所取無所得中常住作害。",
    "T85n2814_005:1167c08": "當初離於倒境倒心。後亦不隨心失念於外",
    "T85n2814_005:1167c09": "境。故有說言。具化心□不□相心即其義也。",
    "T85n2814_005:1167c10": "後以心除心者。此今不起內失念相。前心失",
    "T85n2814_005:1167c11": "念。念著境時既依止。心而捨於境。後心失念。",
    "T85n2814_005:1167c12": "念著內心。即復以其安住止心除其失念內",
    "T85n2814_005:1167c13": "取之心故新論言。前心依境以捨於境。後念",
    "T85n2814_005:1167c14": "依心復捨於心失念相也。",
    "T85n2814_005:1167c15": "論。心若馳散至住於正念　釋曰。次示除方",
    "T85n2814_005:1167c16": "便。於中有二。初令住正念。後示正所以。前雖",
    "T85n2814_005:1167c17": "制言不得失念。若時失念。如何攝持。故此令",
    "T85n2814_005:1167c18": "其攝住正念。此中正念即隨無念。若不起念",
    "T85n2814_005:1167c19": "曰不馳散。故言心散即尚攝來。無別能攝。攝",
    "T85n2814_005:1167c20": "心令住。若謂以心攝馳散心。非但不能返成",
    "T85n2814_005:1167c21": "馳散。以心攝心。心不息故。今名攝來。住於正",
    "T85n2814_005:1167c22": "念故但無念。名攝來□□。此位時名住正念。",
    "T85n2814_005:1167c23": "非謂智別正念可住。若更有住正念心相。名",
    "T85n2814_005:1167c24": "住邪念。非正念也。如新經釋。諸流所無名為",
    "T85n2814_005:1167c25": "修學者之亂鏡也。若爾便違文殊般若。彼說",
    "T85n2814_005:1167c26": "射箭之法喻故。若彼是漸教。此是頓門。所顯",
    "T85n2814_005:1167c27": "各殊不相乖也。",
    "T85n2814_005:1167c28": "論。是正念者至不可得　釋白。此示所以也。",
    "T85n2814_005:1167c29": "謂有疑云。何故無念名為攝來。是住正念。故",
    "T85n2814_005:1168a01": "示正念釋其所以。謂離二種心無所得。契證",
    "T85n2814_005:1168a02": "真如是正念相。尚唯心等者無所取也。即復",
    "T85n2814_005:1168a03": "此心等者無能取也。既離心境得正念名。故",
    "T85n2814_005:1168a04": "但無念名攝來耳。離真無有正念相故。故新",
    "T85n2814_005:1168a05": "本云。心馳外境攝住內心。後復起心不取心",
    "T85n2814_005:1168a06": "相。以離真如不可得故。故諸論說。教授巧云",
    "T85n2814_005:1168a07": "菩薩。於定位觀影。唯是心義相。既減空觀。唯",
    "T85n2814_005:1168a08": "自相如是住。內心知所取非有。次能取亦無。",
    "T85n2814_005:1168a09": "後□無所除。",
    "T85n2814_005:1168a10": "論。若從坐起至隨順觀察　釋曰。此□顯□",
    "T85n2814_005:1168a11": "儀亦修止也。非□□坐時常修此止。餘一切",
    "T85n2814_005:1168a12": "時常思方便。順於法性不動道理。小乘事靜",
    "T85n2814_005:1168a13": "坐所成。大乘修理行住皆定故□□□□修",
    "T85n2814_005:1168a14": "止也。",
    "T85n2814_005:1168a15": "論久習淳熟至速成不退　釋曰。此即勝人",
    "T85n2814_005:1168a16": "能入之中止成得定除障不已。久習等者明",
    "T85n2814_005:1168a17": "止成也。要由不習任運住。任運住者止成之",
    "T85n2814_005:1168a18": "義。以心等者明得定也。止力轉增名漸猛利。",
    "T85n2814_005:1168a19": "既順真如入真三昧。深伏等者。顯入位定契",
    "T85n2814_005:1168a20": "真。現惑永伏染滅善生名信增長。由此速能",
    "T85n2814_005:1168a21": "至不退位。",
    "T85n2814_005:1168a22": "論。唯除疑惑至所不能入　釋曰。前來已顯",
    "T85n2814_005:1168a23": "能入之人。此顯障者所不能入。此中即舉七",
    "T85n2814_005:1168a24": "種障難顯七種人所不能入。一疑惑者。凡愚",
    "T85n2814_005:1168a25": "之人性猶豫故。二不信者。闡提之人不希望",
    "T85n2814_005:1168a26": "故。三誹謗者。外道之人記邪見故。四重罪者。",
    "T85n2814_005:1168a27": "十惡等人心不淨故。五業障者。五逆之人心",
    "T85n2814_005:1168a28": "極惡故。六我慢者。自高之人不屈學故。七懈",
    "T85n2814_005:1168a29": "怠者。放逸之人心縱蕩故。隨有一者即不能",
    "T85n2814_005:1168b01": "入。新論合彼第四第五種為一種。但名業障。",
    "T85n2814_005:1168b02": "皆為業障所纏障故。",
    "T85n2814_005:1168b03": "論。復次依是至一行三昧　釋曰。上顯第一",
    "T85n2814_005:1168b04": "修止方便。次下第二修止勝能。於中有二。初",
    "T85n2814_005:1168b05": "顯三昧能知真義。後顯真如為三昧本。此初",
    "T85n2814_005:1168b06": "也。依是等者。初□勝能相者體也。謂一切下",
    "T85n2814_005:1168b07": "次顯其義。佛與眾生釋法界字。皆意所知差",
    "T85n2814_005:1168b08": "別故。平等無二釋一相字。凡聖同真無異體",
    "T85n2814_005:1168b09": "故。即名已下後顯名也。此釋知字能知法界",
    "T85n2814_005:1168b10": "一相心者是。即名為一行三昧。一謂真如。是",
    "T85n2814_005:1168b11": "三昧境。行謂行解。是三昧因。以此三昧有知",
    "T85n2814_005:1168b12": "真。如是一之行經名一行三昧。是故文殊般",
    "T85n2814_005:1168b13": "若經說。法界一相繫緣法界是則名為一行",
    "T85n2814_005:1168b14": "三昧。入此三昧盡知恒沙諸佛法界無差別",
    "T85n2814_005:1168b15": "相。新論名為一三昧。相謂行相義差別也。",
    "T85n2814_005:1168b16": "論。當知真如至無量三昧　釋曰。此顯真如",
    "T85n2814_005:1168b17": "為三昧本。謂此真如是三昧體。三昧乃是真",
    "T85n2814_005:1168b18": "如之因。一切三昧隨真而生故。說真如為三",
    "T85n2814_005:1168b19": "昧本。真如既是三昧根本。若依真修行名真",
    "T85n2814_005:1168b20": "如三昧。依此復生多諸三昧。此觀真如三昧",
    "T85n2814_005:1168b21": "體故。得者其三昧根本處。故訴論意同但文",
    "T85n2814_005:1168b22": "前後。",
    "T85n2814_005:1168b23": "論。或有眾生至男女等相　釋曰。顯勝能竟。",
    "T85n2814_005:1168b24": "次下第三辨其摩事。於中有二。先略。後廣。略",
    "T85n2814_005:1168b25": "中有二。光障。後治。此初也。無善根者。此舉",
    "T85n2814_005:1168b26": "障因。謂無增上善根力。非謂常無善根力也。",
    "T85n2814_005:1168b27": "故新論云善根漸少。則為已下顯能障者。魔",
    "T85n2814_005:1168b28": "謂天魔。性樂生死。則他化天有別住空。謂此",
    "T85n2814_005:1168b29": "眾生是其所屬懸出其境。故為障也。鬼謂魑",
    "T85n2814_005:1168c01": "魃性多虛誑即□□□等是其□□□神。謂",
    "T85n2814_005:1168c02": "精媚。性多弊惡。即時等多住塚等。則諸外道",
    "T85n2814_005:1168c03": "及佛法中無慚愧者墮此類中。由□習故憎",
    "T85n2814_005:1168c04": "嫉行人故為障□。今墮邪道。是故名為外道",
    "T85n2814_005:1168c05": "鬼神。久有正信。彼修行者今舉障□故說□",
    "T85n2814_005:1168c06": "也。或於已下舉其性相。如前三類皆能變作",
    "T85n2814_005:1168c07": "三種五塵壞人善心。現形恐怖者。如新本",
    "T85n2814_005:1168c08": "言。或現惡形以怖其心。或現端正男女者。如",
    "T85n2814_005:1168c09": "新本言。或現美色以迷其意。言等相者。釋者",
    "T85n2814_005:1168c10": "即是中實五塵亂人心者。新論無此等相之",
    "T85n2814_005:1168c11": "言。便言或現天等形相。亦無當念唯心等語。",
    "T85n2814_005:1168c12": "觀此文契新論應善。一重魔事足顯障深。廣",
    "T85n2814_005:1168c13": "略　陳實為煩重。以是譯者妄加文耳。",
    "T85n2814_005:1168c14": "論。當念唯心至終不為惱　釋曰。此略辨謂",
    "T85n2814_005:1168c15": "也。一切諸境尚唯自心。何況塵中境非心也。",
    "T85n2814_005:1168c16": "是故觀察唯心之理□境自哉不能嬈亂。魔",
    "T85n2814_005:1168c17": "境皆依動念生。故觀察唯心非彼知故。此則",
    "T85n2814_005:1168c18": "通明謂魔之法。別門顯者。廣如禪經及顗禪",
    "T85n2814_005:1168c19": "師止觀門說。而有更明別謂魔法文□鄙極。",
    "T85n2814_005:1168c20": "更非論意。不能繁敘。學者知之。",
    "T85n2814_005:1168c21": "論。或現天像至是真涅槃　釋曰。次下廣辨。",
    "T85n2814_005:1168c22": "於中有二。先辨魔事。後顯對治。初中顯其十",
    "T85n2814_005:1168c23": "事五對。此即第一所現形聲對也。以天魔等",
    "T85n2814_005:1168c24": "能作如是佛等形相惑亂行人。信惠微者妄",
    "T85n2814_005:1168c25": "有求美現□本心便向邪道。是故佛誡依法",
    "T85n2814_005:1168c26": "不依人。若說已下顯者言聲。以六法門或亂",
    "T85n2814_005:1168c27": "行者。法門萬差同歸一如。正念趣真法門盛",
    "T85n2814_005:1168c28": "明。若失其本馳散法門。動念現生而魔得便。",
    "T85n2814_005:1168c29": "故魔以此惑亂行人。故誡依義不依語也。",
    "T85n2814_005:1169a01": "論。或令人知至名利之事　釋曰。此第二所",
    "T85n2814_005:1169a02": "得通辨對也。知宿命等即宿命通。知未來事",
    "T85n2814_005:1169a03": "天眼耳通。得他心知則他心通。新論但名他",
    "T85n2814_005:1169a04": "心事。辨才無礙得□辨魔等神力加被。眾生",
    "T85n2814_005:1169a05": "得此曰證得。為已有便生喜動。我慢心生貪",
    "T85n2814_005:1169a06": "著名利壞善行也。",
    "T85n2814_005:1169a07": "論。又令使人至種種牽纏　釋曰。此第三所",
    "T85n2814_005:1169a08": "起惑業對也。言多睡者。新論名為恒樂昏寐。",
    "T85n2814_005:1169a09": "此下更有久不睡眠。此中文闕。生於不信多",
    "T85n2814_005:1169a10": "疑慮者。於自所修或自毀謗或一如疑慮。種",
    "T85n2814_005:1169a11": "種牽纏者。新論名為溺情從好。餘文可解。",
    "T85n2814_005:1169a12": "論。亦能使人至使人愛著　釋曰。此第四所",
    "T85n2814_005:1169a13": "成定住對也。此中非真三昧。即新論說為或",
    "T85n2814_005:1169a14": "令證得外道邪定。此中初舉多曰定中得美",
    "T85n2814_005:1169a15": "飲食。使人愛著。若准新論。或復勸令受於女",
    "T85n2814_005:1169a16": "色。使人愛著。皆有此事譯者互舉。",
    "T85n2814_005:1169a17": "論。或亦令人至顏色變異　釋曰。此第五所",
    "T85n2814_005:1169a18": "變念色對也。顏色變異者。如斯論云。使其形",
    "T85n2814_005:1169a19": "容或好或醜。此下更說。若為見諸煩惱所亂。",
    "T85n2814_005:1169a20": "即彼退失往昔善根。譯者取言廣略異故。",
    "T85n2814_005:1169a21": "論。以是義故至是諸業障　釋曰。上辨魔事。",
    "T85n2814_005:1169a22": "此顯對治。行者常應觀察等者。此初勸觀不",
    "T85n2814_005:1169a23": "墮邪網。謂修行者。初學是法自內善微業障",
    "T85n2814_005:1169a24": "尤重故。或外魔現法利相□□行者令墮其",
    "T85n2814_005:1169a25": "中。若在定中見如是相。當於觀察樂苦。今其",
    "T85n2814_005:1169a26": "□離□心却墮邪網。當勤正念不取等者。此",
    "T85n2814_005:1169a27": "後示其□障之法。謂有如前□□□時但自",
    "T85n2814_005:1169a28": "修習。本所修行常無動念。名勤正念。住正念",
    "T85n2814_005:1169a29": "故發生知惠了法。即心更何所取。知心即如",
    "T85n2814_005:1169b01": "受何能著。是故名為不取不著。既無取著。不",
    "T85n2814_005:1169b02": "應棄捨。所以然者。所現諸相有二種故。一隨",
    "T85n2814_005:1169b03": "業障諸魔鬼等者令退墮所現邪相。二由善",
    "T85n2814_005:1169b04": "根諸佛菩薩者令色趣所現正相。若有取著",
    "T85n2814_005:1169b05": "既墮邪網。若作棄捨恐無色趣。是故但應平",
    "T85n2814_005:1169b06": "等定住。由於前境不取捨故。非但能滅業障。",
    "T85n2814_005:1169b07": "所現兼亦顯發善根正相故。心取著我正成",
    "T85n2814_005:1169b08": "邪。若不取著。因邪顯正。故智度論斷此義",
    "T85n2814_005:1169b09": "云。若分別境相即是魔羅網。不動不分別是",
    "T85n2814_005:1169b10": "則為法印。由不著故業障所起所有邪相無",
    "T85n2814_005:1169b11": "不遠離。故言遠離是諸業障。故新論云。是故",
    "T85n2814_005:1169b12": "唯應審諦觀察。當作是念。此皆以我善根微",
    "T85n2814_005:1169b13": "薄業障厚重為魔鬼等之所迷惑。如是知已",
    "T85n2814_005:1169b14": "念彼一切皆唯是心。如是思惟。剎那即滅遠",
    "T85n2814_005:1169b15": "離諸相。理實於相不取不捨。其所現相有滅",
    "T85n2814_005:1169b16": "不滅。而新舊論說有異者。各依一相亦不相",
    "T85n2814_005:1169b17": "違。而有於此說。以三法辨其邪正。以定研磨",
    "T85n2814_005:1169b18": "依本修。謂知慧觀察配釋此文。恐非切要。煩",
    "T85n2814_005:1169b19": "而不取。知者當知。",
    "T85n2814_005:1169b20": "論。應知外道至恭敬故　釋曰。上辨魔事次",
    "T85n2814_005:1169b21": "下第四簡止真偽。於中有二。初舉外內二定",
    "T85n2814_005:1169b22": "以別邪正。後舉理事二定以明真偽。前中又",
    "T85n2814_005:1169b23": "二。先明邪定。後顯正定。此初也。前言使人得",
    "T85n2814_005:1169b24": "諸三昧是外道所得非真三昧者。以外道定",
    "T85n2814_005:1169b25": "皆不能伏分別煩惱。又亦不離俱生煩惱。亦",
    "T85n2814_005:1169b26": "不伏所知障故。恃敬問定而生。齊舉故云不",
    "T85n2814_005:1169b27": "離見愛慢心。由不能伏五住滅故。內著邪定",
    "T85n2814_005:1169b28": "外貪名利。故言貪著世名利等。既彼邪定有",
    "T85n2814_005:1169b29": "如是相。是故覺知應捨離也。",
    "T85n2814_005:1169c01": "論。真如三昧至漸漸微薄　釋曰。此顯內定",
    "T85n2814_005:1169c02": "是正也。真如三昧不住等者。此顯在定能順",
    "T85n2814_005:1169c03": "真體離二取相。要離二相入真三昧。是故不",
    "T85n2814_005:1169c04": "起能見真心。乃至不起所得真相。故新本言",
    "T85n2814_005:1169c05": "離一切相入真三昧。心相既離。真相亦盡。無",
    "T85n2814_005:1169c06": "異見等。乃至已下後顯出定。能順真用。真用",
    "T85n2814_005:1169c07": "有二。所謂損益。由定契真益。真淨用故。出定",
    "T85n2814_005:1169c08": "時勤修善品。亦示慢善而為垢障。故言出定",
    "T85n2814_005:1169c09": "亦無懈慢。故新本言。殊勝善根隨順相續。離",
    "T85n2814_005:1169c10": "諸障離起大精進恒無斷等。由順真用損惑",
    "T85n2814_005:1169c11": "種力故。出定時現惑不起。故言煩漸漸微薄。",
    "T85n2814_005:1169c12": "故新本言。從於定起諸見煩惱皆不現行。以",
    "T85n2814_005:1169c13": "三昧力壞種故。由修此定有損益力得入種",
    "T85n2814_005:1169c14": "姓不退位中即損力益能轉道也。",
    "T85n2814_005:1169c15": "論。若諸凡夫至無有是處　釋曰。次對理事",
    "T85n2814_005:1169c16": "二定以明真偽。於中有二。初明理定是真。後",
    "T85n2814_005:1169c17": "顯事定是偽。此初也。謂諸外凡十信人等修",
    "T85n2814_005:1169c18": "行大乘菩薩行者莫不皆依真如三昧得入十",
    "T85n2814_005:1169c19": "住種姓位中。除此更無能入之道。故云不習",
    "T85n2814_005:1169c20": "無有是處。如來種姓有其二種。一者本住。謂",
    "T85n2814_005:1169c21": "眾生身本覺。真性即是始覺。如來之種本來",
    "T85n2814_005:1169c22": "有故。二者始起。謂初住上位如來家。當體佛",
    "T85n2814_005:1169c23": "位。是為佛種。今方起故。今此得入如來種者。",
    "T85n2814_005:1169c24": "即是始起如來種也。然此種性復有六種。一",
    "T85n2814_005:1169c25": "習種性。謂十住位。由習信故。其此位中不退",
    "T85n2814_005:1169c26": "大乘定成佛故。二性種姓。謂十行位。久習成",
    "T85n2814_005:1169c27": "性至此位中不退行即向佛位故。三道種姓。",
    "T85n2814_005:1169c28": "謂十向位。修二定道至此位中不退觀照向",
    "T85n2814_005:1169c29": "佛智故。四聖種姓。謂十地位。由觀照力至此",
    "T85n2814_005:1170a01": "位中得真聖道成佛位故。五等覺姓。謂金剛",
    "T85n2814_005:1170a02": "定。至此位中因行已滿剎那斷滅與佛齊故。",
    "T85n2814_005:1170a03": "六妙覺性。謂佛果位。諸障相淨至此始覺道",
    "T85n2814_005:1170a04": "□窮本覺故。此中初二與十三住種姓住中。",
    "T85n2814_005:1170a05": "性習二種其名既同。有前後者。彼則本習二",
    "T85n2814_005:1170a06": "義別開。因本起習。性先習後。此云於前習種",
    "T85n2814_005:1170a07": "以中因習成性。習先性後。性習名同而義有",
    "T85n2814_005:1170a08": "別。故雖前後不相違也。",
    "T85n2814_005:1170a09": "論。以修世間至外道見故　釋曰。此顯事定",
    "T85n2814_005:1170a10": "之偽也。何以要由真如三昧方入種不退位",
    "T85n2814_005:1170a11": "中故。此名言以修等也。有義。世間即五停",
    "T85n2814_005:1170a12": "觀。諸禪謂即四靜慮定。三昧謂即四無色定。",
    "T85n2814_005:1170a13": "皆於定境而起味著。若不皆依我見而起。如",
    "T85n2814_005:1170a14": "次□是色無邊界。外道亦得故言共也。雖諸",
    "T85n2814_005:1170a15": "菩薩依而發通。及起諸道而為加行故。信修",
    "T85n2814_005:1170a16": "非可全棄。若修此等常依善友。若離所被即",
    "T85n2814_005:1170a17": "起邪見。有義。但取真如三昧。餘定皆名世間",
    "T85n2814_005:1170a18": "禪等。不須別配三界諸定。故新本言。以餘三",
    "T85n2814_005:1170a19": "昧皆是有相外道共等。由有相故而有四過。",
    "T85n2814_005:1170a20": "由起味著依我見起繫屬三界與外道共。依",
    "T85n2814_005:1170a21": "此經說。一切世間動不動法不安相等。若離",
    "T85n2814_005:1170a22": "善知識等者。新論說為不得值遇諸佛菩薩。",
    "T85n2814_005:1170a23": "以餘三昧未亡相故。非但無彼即起邪見。亦",
    "T85n2814_005:1170a24": "乃不得得遇佛等。故新舊論互舉一也。若爾",
    "T85n2814_005:1170a25": "寧入正性離生無不皆第四靜慮託最勝□入",
    "T85n2814_005:1170a26": "見道等。若以諸靜慮各有三種。一味等至。由",
    "T85n2814_005:1170a27": "定與彼愛相應故定得味名。二淨等至。與無",
    "T85n2814_005:1170a28": "貪等淨法相應定名為淨。三無漏等至。謂出",
    "T85n2814_005:1170a29": "世定。非愛所味著境故。般若等經唯識等論",
    "T85n2814_005:1170b01": "約淨無漏說。依四定登入菩薩正性離生。此",
    "T85n2814_005:1170b02": "據味定說。起味著依於我見外道共等。各據",
    "T85n2814_005:1170b03": "一義亦不相違。",
    "T85n2814_005:1170b04": "論。復次精勤至十種利益　釋曰。次下第五",
    "T85n2814_005:1170b05": "示止利益。於中有二。初總標。後別釋。此初",
    "T85n2814_005:1170b06": "也。後世利益不可具陳故。今顯其現世利益。",
    "T85n2814_005:1170b07": "論。云何為十至之所護念　釋曰。次下別釋。",
    "T85n2814_005:1170b08": "別釋十種。即分為十。此初也。由修三昧正因",
    "T85n2814_005:1170b09": "相應生如來家而得根熟。故蒙諸佛所護念",
    "T85n2814_005:1170b10": "也。故有論云。善護念者依於根熟菩薩說等。",
    "T85n2814_005:1170b11": "論。二者不為至所能恐怖　釋曰。由修三昧。",
    "T85n2814_005:1170b12": "正智相應。知境本空。知心無念。不為魔等現",
    "T85n2814_005:1170b13": "形恐怖。又諸魔者樂生死。此能不怖而成菩",
    "T85n2814_005:1170b14": "薩。",
    "T85n2814_005:1170b15": "論。三者至之所惑亂　釋曰。外道者樂諸見。",
    "T85n2814_005:1170b16": "由修三昧諸見不動。故不為彼所惑亂也。總",
    "T85n2814_005:1170b17": "諸外道無過六師。各有十六所學之法。一是",
    "T85n2814_005:1170b18": "自學。餘教弟子。總彼六師師資所學故。說外",
    "T85n2814_005:1170b19": "道有九十六。此如毘尼婆沙所說。而相傳一",
    "T85n2814_005:1170b20": "似佛法。今論中舉全非者。故云九十五種外",
    "T85n2814_005:1170b21": "道。",
    "T85n2814_005:1170b22": "論。四者至漸漸薄　釋曰。達境唯心不誹唯",
    "T85n2814_005:1170b23": "境。知心無起。不謗真如。由遠識如失深法故。",
    "T85n2814_005:1170b24": "非但不謗。不起邪業。亦了諸法無有自性故。",
    "T85n2814_005:1170b25": "重罪障漸得薄也。",
    "T85n2814_005:1170b26": "論。五者至諸惡覺觀　釋曰。決定證了唯識",
    "T85n2814_005:1170b27": "真理。不生猶豫疑惑之心。由定契理。疑惑尚",
    "T85n2814_005:1170b28": "無。況復更生諸惡覺觀。舊名覺觀。新名尋伺。",
    "T85n2814_005:1170b29": "覺謂求覓是尋求義。觀謂觀察是伺察義。然",
    "T85n2814_005:1170c01": "此覺觀通於三性。顯非餘二言諸惡也。",
    "T85n2814_005:1170c02": "論。六者至信得增長　釋曰。本覺名如。始覺",
    "T85n2814_005:1170c03": "名來。始本不異名為如來。由能照達一心真",
    "T85n2814_005:1170c04": "如無動念理成此如來。故心真如為如來境。",
    "T85n2814_005:1170c05": "照三昧者。雖未證真。於此理境與信增也。或",
    "T85n2814_005:1170c06": "即二覺名如來境。是修行人所觀境故。謂未",
    "T85n2814_005:1170c07": "成佛始未同本。可說真如為所觀境。若始同",
    "T85n2814_005:1170c08": "本。即是真如理知無別非所觀故。",
    "T85n2814_005:1170c09": "論。七者至勇猛不法　釋曰。能了真如佛正",
    "T85n2814_005:1170c10": "因。故知一切法即是涅槃。於所求果無慮不",
    "T85n2814_005:1170c11": "成。於已學法不怯。修行雖在生死而知幻夢。",
    "T85n2814_005:1170c12": "無惓而勇。無怖而猛。雖復名處亦無怯也。",
    "T85n2814_005:1170c13": "論。八者至他人所惱　釋曰。柔謂調柔。和謂",
    "T85n2814_005:1170c14": "和順。謙下為義。憍謂憍傲。慢謂高慢。陵物為",
    "T85n2814_005:1170c15": "義。即憍慢者。恃己成事輕蔑於他。他必輕忽。",
    "T85n2814_005:1170c16": "不自安忍。便生懷恨。心柔和者。謙下於他。他",
    "T85n2814_005:1170c17": "必珍敬。豈為輕□。設過憍慢亦無懷恨。故新",
    "T85n2814_005:1170c18": "論云。柔和忍辱者為一切世間所敬。",
    "T85n2814_005:1170c19": "論。九者至不樂世間　釋曰。雖未得定者。非",
    "T85n2814_005:1170c20": "謂未曾得也。謂說雖未常得定心。亦有出定",
    "T85n2814_005:1170c21": "起發心時。由前定力衰煩惱種。於諸時處不",
    "T85n2814_005:1170c22": "起現惑。是故名減損煩惱。故斯本言煩種薄",
    "T85n2814_005:1170c23": "終不現起。諸纏垢縛或不現故不樂世間。",
    "T85n2814_005:1170c24": "論。十者至之所驚動　釋曰。若得三昧者。非",
    "T85n2814_005:1170c25": "謂創得也。意說。若時得住三昧。心如虛空無",
    "T85n2814_005:1170c26": "罣礙。故唯有廣聲終無驚動。故新本云。若住",
    "T85n2814_005:1170c27": "於定。",
    "T85n2814_005:1170c28": "論。復次至是故修觀　釋曰。上顯修止。下明",
    "T85n2814_005:1170c29": "修觀。於中有三。初明修觀之意。次辨所修觀",
    "T85n2814_005:1171a01": "相。後結觀分齊。此初也。若唯修止便有四失。",
    "T85n2814_005:1171a02": "一心沈沒失。息緣偏寂相愚癡。既非照察故",
    "T85n2814_005:1171a03": "為沈沒。二起懈怠失。由因止息相順惛沈。既",
    "T85n2814_005:1171a04": "無勇悍乃成懶墮。三不樂眾善失。由偏住寂。",
    "T85n2814_005:1171a05": "棄所作心。懈怠相應。豈能勤善。四者離大悲",
    "T85n2814_005:1171a06": "失。不觀苦境偏寂其心□既不勤。豈懷悲",
    "T85n2814_005:1171a07": "濟。",
    "T85n2814_005:1171a08": "論。修習觀者至須臾變壞　釋曰。以辨觀相。",
    "T85n2814_005:1171a09": "於中有四。一法相觀。二大悲觀。三誓願觀。四",
    "T85n2814_005:1171a10": "精進觀。初中有四。一無常。二有苦。三無我。",
    "T85n2814_005:1171a11": "四不淨。此觀無常除常倒也。無常有三。一麁。",
    "T85n2814_005:1171a12": "二細。麁謂一頓麁相生滅。細謂行願細分生",
    "T85n2814_005:1171a13": "滅。今此但約麁相無常故。說有為須臾變等。",
    "T85n2814_005:1171a14": "言須臾者。顯有為法不得久住無常之義。非",
    "T85n2814_005:1171a15": "謂別指三十須臾。故新論但云生滅不停等。",
    "T85n2814_005:1171a16": "論。一切心行至以是苦　釋曰。此唯觀苦除",
    "T85n2814_005:1171a17": "樂倒也。言心行者。謂即四蘊念念遷流名為",
    "T85n2814_005:1171a18": "心行。即此生滅故名為苦。故新論云。無常故",
    "T85n2814_005:1171a19": "苦。依諸經論。苦體有三。所謂苦苦壞苦行苦。",
    "T85n2814_005:1171a20": "即此心行剎那生滅。於念念中具足三苦。故",
    "T85n2814_005:1171a21": "對法云。何故經說若無常即苦邪。由三分常",
    "T85n2814_005:1171a22": "苦相可知。謂生分無常為緣故苦苦。性了了",
    "T85n2814_005:1171a23": "故。生分無常者本無今有。苦品諸行體是逼",
    "T85n2814_005:1171a24": "迫。滅分無常為緣故壞苦。性了了故。滅分無",
    "T85n2814_005:1171a25": "常者謂有已還無。樂品諸行無可愛樂。住分",
    "T85n2814_005:1171a26": "無常為緣故行苦。性了了故。住分無常者諸",
    "T85n2814_005:1171a27": "行相續。若生若滅俱不可樂。故世間說諸行",
    "T85n2814_005:1171a28": "無常諸行變壞。諸所有受我說皆苦。由是此",
    "T85n2814_005:1171a29": "中一切行念念生滅故為苦也。",
    "T85n2814_005:1171b01": "論。應觀過去至忽爾而起　釋曰。此觀無我",
    "T85n2814_005:1171b02": "除我倒也。過去已滅唯有其念難追尋故。如",
    "T85n2814_005:1171b03": "夢所見。以現在法剎那即滅不久住故。猶如",
    "T85n2814_005:1171b04": "電光。未來未至非本積聚。當來忽起故。喻於",
    "T85n2814_005:1171b05": "雲。由觀三世無有自性能離我相皆除我倒。",
    "T85n2814_005:1171b06": "故般若論說。夢電雲以喻隨順出離離相也。",
    "T85n2814_005:1171b07": "所謂隨順人法無我以攀緣故得出離等。若",
    "T85n2814_005:1171b08": "爾新論於此前文可更言苦故無我。若彼於",
    "T85n2814_005:1171b09": "此初略舉無我。於此三世廣觀察故。",
    "T85n2814_005:1171b10": "論。應觀世間至無一可樂　釋曰。此觀不淨",
    "T85n2814_005:1171b11": "除淨倒也。依智度論。今觀此身始終應作五",
    "T85n2814_005:1171b12": "種不淨。一種子不淨。二依處不淨。三自體不",
    "T85n2814_005:1171b13": "淨。四所說不淨。五□□不淨。由此觀故身無",
    "T85n2814_005:1171b14": "可樂。新論更加煩惱和雜。此即明其不淨因",
    "T85n2814_005:1171b15": "也。此除四倒名法相觀。除前第一心沈沒失。",
    "T85n2814_005:1171b16": "新論此下更加觀察相心見倒。故彼文云。觀",
    "T85n2814_005:1171b17": "諸凡愚所見諸法。於無物中妄計為有。觀察",
    "T85n2814_005:1171b18": "一切從緣生法。皆如幻等畢竟無實。觀第一",
    "T85n2814_005:1171b19": "義非心所行。不可譬喻不可言說(釋云)謂觀凡",
    "T85n2814_005:1171b20": "愚於無計有故除見倒。觀緣生法無實體故",
    "T85n2814_005:1171b21": "能除相倒。觀第一義非心所行能除心倒。此",
    "T85n2814_005:1171b22": "即通前是除七倒。皆屬第一法相觀。□□者",
    "T85n2814_005:1171b23": "廣略不相違也。",
    "T85n2814_005:1171b24": "論。如是當念至甚為可愍　釋曰。此大悲觀。",
    "T85n2814_005:1171b25": "因觀法相見苦生悲。除前第四不起悲失。當",
    "T85n2814_005:1171b26": "念等者。先觀苦境。知可悲者。後起悲心。初",
    "T85n2814_005:1171b27": "心之悲觀苦生故。初苦境中有其三義。一切",
    "T85n2814_005:1171b28": "等者。此觀苦時顯受苦來無有初分。皆因等",
    "T85n2814_005:1171b29": "者。此觀苦因。無明不覺妄受苦故。已受等者。",
    "T85n2814_005:1171c01": "此觀苦相。於中初顯受三世苦。五識相應名",
    "T85n2814_005:1171c02": "身大苦。意識相應名心大苦。難捨難離者。後",
    "T85n2814_005:1171c03": "顯愚妄著。愚癡不知謂苦為樂不生厭離久",
    "T85n2814_005:1171c04": "沈溺故。前法相觀觀自了苦為除樂倒。此觀",
    "T85n2814_005:1171c05": "他苦而作悲因故二別也。",
    "T85n2814_005:1171c06": "論。作此思惟至第一義樂　釋曰。此誓願觀。",
    "T85n2814_005:1171c07": "因悲立願。願修眾善。除前第三不樂眾善失。",
    "T85n2814_005:1171c08": "願令等者。此願體也。分別不除無明之分。豈",
    "T85n2814_005:1171c09": "能修善生悲濟邪。遍於等者。明廣大願。諸善",
    "T85n2814_005:1171c10": "功德即新論言。親近一切諸佛菩薩。頂禮供",
    "T85n2814_005:1171c11": "養恭敬讚歎。聽聞正法如說修行。盡其等者。",
    "T85n2814_005:1171c12": "明長時願。令得等者。明第一願。故前願體",
    "T85n2814_005:1171c13": "亦得名為不顛倒願。願不離心亦得名為四",
    "T85n2814_005:1171c14": "種心也。",
    "T85n2814_005:1171c15": "論。以起如是至心無懈怠　釋曰。此精進觀。",
    "T85n2814_005:1171c16": "因願策勤勤修眾善。除前第三起懈怠失。一",
    "T85n2814_005:1171c17": "切等者。對聲聞行。今常精進。聲聞不時□說",
    "T85n2814_005:1171c18": "當不兼時處而修。況起大行兼時處也。隨已",
    "T85n2814_005:1171c19": "等者簡凡失行不令退墮。凡失愚癡不重自",
    "T85n2814_005:1171c20": "力頓修便止。今顯菩薩離過分過隨分常修",
    "T85n2814_005:1171c21": "也。",
    "T85n2814_005:1171c22": "論。唯除坐時至不應作　釋曰。已顯觀相。此",
    "T85n2814_005:1171c23": "即第三結觀分齊。唯除修止端坐之時。若餘",
    "T85n2814_005:1171c24": "一切悉當觀察。順理應作違不應作。故新論",
    "T85n2814_005:1171c25": "言。行住坐臥常應觀察所可作等。",
    "T85n2814_005:1171c26": "論。若行若住至止觀俱行　釋曰。上顯別修。",
    "T85n2814_005:1171c27": "下明雙運。於中有三。初總標俱行。次顯其行",
    "T85n2814_005:1171c28": "相。後總結雙運。此初也。住謂立也。起謂行也。",
    "T85n2814_005:1171c29": "諸戒中亦應修也。新論此中更有據文總善",
    "T85n2814_005:1172a01": "於此。故彼文云。復次若唯修觀則心不止息",
    "T85n2814_005:1172a02": "多生疑惑不隨順第一義不出生無分別智。",
    "T85n2814_005:1172a03": "是故止觀應兼修行。",
    "T85n2814_005:1172a04": "論。所謂雖念至性不可得　釋曰。下顯行相。",
    "T85n2814_005:1172a05": "於中有二。初顯順理俱行止觀。後顯對治俱",
    "T85n2814_005:1172a06": "行止觀。此初也。所謂已下初明即止而修於",
    "T85n2814_005:1172a07": "觀。雖念諸法自性無生者。約非有義以明止",
    "T85n2814_005:1172a08": "也。即念緣合業果不定者。約非無義以明勸",
    "T85n2814_005:1172a09": "也。此二不二故云即念。此即順於不動真際",
    "T85n2814_005:1172a10": "建立諸法。良以非有即是非無。故示動止而",
    "T85n2814_005:1172a11": "起觀也。雖念已下後明即觀而修於止。雖念",
    "T85n2814_005:1172a12": "因緣善惡業根。約非無義明觀行。而亦即念",
    "T85n2814_005:1172a13": "性不可得。約非有義以明止行。此即隨順不",
    "T85n2814_005:1172a14": "壞假名而說實相。以性非無即是非有故。不",
    "T85n2814_005:1172a15": "捨觀而入止也。然此止觀說雖前後。在行者",
    "T85n2814_005:1172a16": "心鎔融不二。不二之性即實性故。",
    "T85n2814_005:1172a17": "論。若修止者至不修善根　釋曰。此顯對治",
    "T85n2814_005:1172a18": "俱行止觀。謂修止者。除二種過。正除凡夫人",
    "T85n2814_005:1172a19": "法二執。以是住著世間因故。兼除二乘法我",
    "T85n2814_005:1172a20": "之見。以是怯怖生死因故。若修止者心安真",
    "T85n2814_005:1172a21": "境。凡夫不執何樂世間。二乘亡見寧壞生死。",
    "T85n2814_005:1172a22": "謂修觀者亦除二有。正除二乘不觀本生不",
    "T85n2814_005:1172a23": "起大悲狹劣心過。兼除凡夫不觀法相不能",
    "T85n2814_005:1172a24": "色修懈怠心過。若修觀者識達因緣。二乘觀",
    "T85n2814_005:1172a25": "苦能起大悲。凡夫厭離能修眾善。",
    "T85n2814_005:1172a26": "論。以是義故至不相捨離　釋曰。次下第二",
    "T85n2814_005:1172a27": "總結雙運。於中有二。初顯具位。後明闕失。此",
    "T85n2814_005:1172a28": "初也。以是順理對治義故。而止與觀共相助",
    "T85n2814_005:1172a29": "也。凡夫由止對治住著而起精進。二乘因止",
    "T85n2814_005:1172b01": "故謂怯弱而生大悲。此則以止助成觀也。二",
    "T85n2814_005:1172b02": "乘不觀心行生滅。凡夫不觀無我不淨。無以",
    "T85n2814_005:1172b03": "厭離而住於止。此即以觀而助於止。故言止",
    "T85n2814_005:1172b04": "觀共相助成。",
    "T85n2814_005:1172b05": "論。若止觀至菩提之道　釋曰。闕失菩提道",
    "T85n2814_005:1172b06": "者即是法界。而言道者所因緣處。然此法界",
    "T85n2814_005:1172b07": "有其二義。一具位真體。二緣起稱用。止心住",
    "T85n2814_005:1172b08": "寂歸法性體。觀心顯照順法性用。止觀俱行",
    "T85n2814_005:1172b09": "雙順體用。既顯法性得成菩薩。若唯修止不",
    "T85n2814_005:1172b10": "順真用。是則種智長廢永休。若唯修觀不歸",
    "T85n2814_005:1172b11": "真體。是則輪迴無時暫息。是故不具非入菩",
    "T85n2814_005:1172b12": "提。",
    "T85n2814_005:1172b13": "論。復次至意欲退者　釋曰。修行信心下有",
    "T85n2814_005:1172b14": "三所由。前來已顯就人□意約法廣辨。次下",
    "T85n2814_005:1172b15": "第三隨退方便。於中有二。初舉可退之人。後",
    "T85n2814_005:1172b16": "防退之法。此初也。初學是法者。此明行劣。以",
    "T85n2814_005:1172b17": "住已下舉處釋成。內心既劣。外闕勝緣。信行",
    "T85n2814_005:1172b18": "難成。故將退也。即是將退入二乘道。新論更",
    "T85n2814_005:1172b19": "加能具惡緣。故彼文云。或值寒熱風雨不時",
    "T85n2814_005:1172b20": "飢饉等苦。或見不善可畏眾生。三毒所纏邪",
    "T85n2814_005:1172b21": "見顛倒。棄背善道習行惡法。菩薩在中心生",
    "T85n2814_005:1172b22": "怯弱。恐不值遇諸佛菩薩。恐不能成清淨信",
    "T85n2814_005:1172b23": "心。生疑欲退。文雖廣略大意同也。",
    "T85n2814_005:1172b24": "論。當知如來至攝護信心　釋曰。次下顯其",
    "T85n2814_005:1172b25": "防退之法。於中有二。初正其法。後別引經證。",
    "T85n2814_005:1172b26": "初中有二。初勸專念諸佛攝護。後顯專念所",
    "T85n2814_005:1172b27": "得之益。此初也。乍看此文。以勸念佛為勝方",
    "T85n2814_005:1172b28": "便。得住生已方蒙諸佛攝護信心。准新論。文",
    "T85n2814_005:1172b29": "義則不成。意說。雖住惡世界中。而十方佛有",
    "T85n2814_005:1172c01": "勝神通攝受護念修信心者不令退墮。故新",
    "T85n2814_005:1172c02": "本云。應作是念十方所有諸佛菩薩皆得大",
    "T85n2814_005:1172c03": "神通無有障礙能以種種善巧方便救拔一切",
    "T85n2814_005:1172c04": "險道眾生。意說。險難尚□救拔。豈況於我而",
    "T85n2814_005:1172c05": "不濟邪。勸初心者起如是念。勿生怯弱言當",
    "T85n2814_005:1172c06": "知等。",
    "T85n2814_005:1172c07": "論。謂以專意至永離惡道　釋曰。此後顯其",
    "T85n2814_005:1172c08": "專念之益。謂此行者以知如來方便攝護專",
    "T85n2814_005:1172c09": "意故。隨其願樂見佛因緣得生淨土見佛不",
    "T85n2814_005:1172c10": "墮。故新論言。作是念已發大誓願。一心專念",
    "T85n2814_005:1172c11": "佛及菩薩。以生如是決定心故。於此命終必",
    "T85n2814_005:1172c12": "得往生餘佛剎中。見佛菩薩。信心成就永離",
    "T85n2814_005:1172c13": "惡道。",
    "T85n2814_005:1172c14": "論。如修多羅至終無有退　釋曰。下引經證。",
    "T85n2814_005:1172c15": "於中有二。初顯得往生。後顯住正念。此初也。",
    "T85n2814_005:1172c16": "然生淨土有其行願。定願無行無由往生。由",
    "T85n2814_005:1172c17": "斯攝論說唯發願生淨土者。別時意趣不說",
    "T85n2814_005:1172c18": "念佛亦不往生。而有不會攝大乘意妄□非",
    "T85n2814_005:1172c19": "[序-予+干]深不可依。若人專念西方等者。此顯行也。",
    "T85n2814_005:1172c20": "所修善根願求者。此明願也。即得等者。顯由",
    "T85n2814_005:1172c21": "行願得往生也。終無退者。謂不退生諸餘佛",
    "T85n2814_005:1172c22": "土不退善根。何況退生諸惡道等。若爾寧說",
    "T85n2814_005:1172c23": "是其報土唯登地者方得生耶。若共言往生。",
    "T85n2814_005:1172c24": "有其二力。一自力能生。謂入位菩薩不假佛",
    "T85n2814_005:1172c25": "引。自業生故。如彼大鵬自度汝高勝□□芻",
    "T85n2814_005:1172c26": "自往梵宮。經依此義說。龍樹菩薩證初歡喜",
    "T85n2814_005:1172c27": "地往生安樂國。二他力能往。即凡夫等雖有",
    "T85n2814_005:1172c28": "行願要引生故。如彼蚊蚋假鵬度涉。魔往梵",
    "T85n2814_005:1172c29": "宮假梵生力。經依此義說九品人。乃至十念",
    "T85n2814_005:1173a01": "皆得往生故。雖說是他受因□。諸凡夫等生",
    "T85n2814_005:1173a02": "亦無失。不爾登地自□花藏何因捨此而往",
    "T85n2814_005:1173a03": "彼耶。",
    "T85n2814_005:1173a04": "論。若觀彼佛至住正定故　釋曰。此顯住正",
    "T85n2814_005:1173a05": "定也。若依此文顯在此真修習無念觀彼法",
    "T85n2814_005:1173a06": "身。新論即別。故彼文云。於彼聞法觀佛法",
    "T85n2814_005:1173a07": "身漸次修行得入正位。不妨此修無念觀佛",
    "T85n2814_005:1173a08": "生彼正定。順經說故。譯者五舉義不相違。諸",
    "T85n2814_005:1173a09": "佛法身名為佛家。觀心契入名之為生。至此",
    "T85n2814_005:1173a10": "極處名為畢竟。得住正定種姓位故。",
    "T85n2814_005:1173a11": "論。已說修行至利益分　釋曰。上來已釋修",
    "T85n2814_005:1173a12": "行信心。次下第五勸修利益。於中有二。初結",
    "T85n2814_005:1173a13": "前起後。後正示勸修。此初也。前來已說顯法",
    "T85n2814_005:1173a14": "正宗。此即明其歎法流通。則釋題中論之一",
    "T85n2814_005:1173a15": "字。故次文云。我已總說。以文顯義名為說故。",
    "T85n2814_005:1173a16": "即以文義而為論故。",
    "T85n2814_005:1173a17": "論。如是摩訶至我已總說　釋曰。次下則正",
    "T85n2814_005:1173a18": "示利益勸修。於中有三。初總結前說。次舉其",
    "T85n2814_005:1173a19": "損益。後總結勸修。此初也。如是摩訶演者。舉",
    "T85n2814_005:1173a20": "所勸修大乘法也。言祕藏者。顯甚深義。唯佛",
    "T85n2814_005:1173a21": "與佛乃能知之。如王髻珠。非根不與。非謂悕",
    "T85n2814_005:1173a22": "惜名為祕藏。新論名為觀察句義。謂顯文義",
    "T85n2814_005:1173a23": "皆知深故。我已總說者。顯以略文攝廣義意。",
    "T85n2814_005:1173a24": "論。若有眾生至無上道　釋曰。次下顯其信",
    "T85n2814_005:1173a25": "謗損益。於中有二。初信受功德。後謗毀罪重。",
    "T85n2814_005:1173a26": "前中有二。初約三惠總舉其益。後別顯三惠",
    "T85n2814_005:1173a27": "所有益相。此初也。欲於等者。此明依論為得",
    "T85n2814_005:1173a28": "道因。當持等者。此明依論起三惠行。究竟等",
    "T85n2814_005:1173a29": "者。明依行因所得□果。所言如來甚深境者。",
    "T85n2814_005:1173b01": "由觀真理得成如來。真如在如來智內。因果",
    "T85n2814_005:1173b02": "觀證名如來境。了知無念即能契順名為正",
    "T85n2814_005:1173b03": "信。不言有念而得相應名離誹謗。無念真理",
    "T85n2814_005:1173b04": "菩薩所遊名大乘道。行者之心遠□所□□",
    "T85n2814_005:1173b05": "名入。餘文易解。不煩解。",
    "T85n2814_005:1173b06": "論。若復有人至之所受記　釋曰。次下別顯",
    "T85n2814_005:1173b07": "三惠益相。於中有三。初文惠益。次思惠益。",
    "T85n2814_005:1173b08": "後修惠益。此初也。真如本覺是佛正因。體會",
    "T85n2814_005:1173b09": "成佛方能說法。所說之法是此等流。聞而喜",
    "T85n2814_005:1173b10": "悅不堪修行。當知此人已成佛種當得成佛。",
    "T85n2814_005:1173b11": "決定無損故為諸佛之所受記也。",
    "T85n2814_005:1173b12": "論。假使有人至不可喻　釋曰。此思惠益。十",
    "T85n2814_005:1173b13": "善雖多人天漏業。思修雖少佛無漏因。由是",
    "T85n2814_005:1173b14": "過前不可喻。",
    "T85n2814_005:1173b15": "論。或復若人至無有邊際　釋曰。此明修惠",
    "T85n2814_005:1173b16": "益。若人等者。時少福多。假令已下校量多相。",
    "T85n2814_005:1173b17": "何以故下釋多所以。此論所明法性之理性。",
    "T85n2814_005:1173b18": "體無際德亦無窮。依修生惠契順性德。故使",
    "T85n2814_005:1173b19": "此人功德無盡。",
    "T85n2814_005:1173b20": "論。其有眾生至受大苦惱　釋曰。次下顯其",
    "T85n2814_005:1173b21": "謗毀罪重。於中有四。一謗成重罪。二誡勸止",
    "T85n2814_005:1173b22": "謗。三釋罪重意。四轉釋其義。此初也。謂五逆",
    "T85n2814_005:1173b23": "罪隨一道等但一劫等受無間苦。謗此論者",
    "T85n2814_005:1173b24": "逕無量劫墮於無間受多饒苦。經說謗法過",
    "T85n2814_005:1173b25": "殺大千滿中佛羅受苦無盡。此亦如是。以是",
    "T85n2814_005:1173b26": "諸佛所師法故。",
    "T85n2814_005:1173b27": "論。是故眾生至不應誹謗　釋曰。此誡勸止",
    "T85n2814_005:1173b28": "謗也。毀謗獲大罪故。經不發三惠善根。但可",
    "T85n2814_005:1173b29": "仰信不應謗也。",
    "T85n2814_005:1173c01": "論。以深自害至三寶之種　釋曰。此顯罪重",
    "T85n2814_005:1173c02": "之意也。道五逆罪者但墮無間。非斷三寶。非",
    "T85n2814_005:1173c03": "深自害。謗此法者亦自斷滅三寶之種。名深",
    "T85n2814_005:1173c04": "自害。勸他毀謗墮大苦報。斷三寶種名深害",
    "T85n2814_005:1173c05": "他。由斷自他三寶種故。名斷一切三寶種也。",
    "T85n2814_005:1173c06": "論。以一切至入佛智故　釋曰。次下轉釋斷",
    "T85n2814_005:1173c07": "三寶義。於中有二。初斷佛寶依法而成。後明",
    "T85n2814_005:1173c08": "僧寶依法而有。此初也。一切如來皆依等者。",
    "T85n2814_005:1173c09": "明過現佛因法成果。一切菩薩因之等者。顯",
    "T85n2814_005:1173c10": "未來佛以法為因。以三世佛依法成故。謗法",
    "T85n2814_005:1173c11": "不信名斷佛種。",
    "T85n2814_005:1173c12": "論。當知過去至得成淨信　釋曰。此顯僧寶",
    "T85n2814_005:1173c13": "依法而成。夫言僧者和合為義。淨信無適方",
    "T85n2814_005:1173c14": "得名僧。三世菩薩既依此法得成淨信。故謗",
    "T85n2814_005:1173c15": "此法亦得名為斷三寶種。由有法故佛僧不",
    "T85n2814_005:1173c16": "斷。故佛僧斷由法不行。故雖但舉佛僧二寶。",
    "T85n2814_005:1173c17": "亦顯法寶斷不斷義。",
    "T85n2814_005:1173c18": "論。是故眾生應勤修學　釋曰。已顯損益。此",
    "T85n2814_005:1173c19": "總結勸修也。是毀謗者自害害他成大損。眾",
    "T85n2814_005:1173c20": "生欲求自利利他成大益者。於此論中應勤",
    "T85n2814_005:1173c21": "修學。故新論云。是故欲求自利利他殊勝行",
    "T85n2814_005:1173c22": "者。當於此論勤加修學。",
    "T85n2814_005:1173c23": "論。諸佛甚深至眾生界　釋曰。上來已顯法",
    "T85n2814_005:1173c24": "施正宗。此顯迴向流通分也。文中四句。顯於",
    "T85n2814_005:1173c25": "大乘理教行果以為一頌。諸佛甚深廣大義",
    "T85n2814_005:1173c26": "者。此句正顯所說之法。顯說所依大乘理也。",
    "T85n2814_005:1173c27": "甚深義心真如門。如理知境難測量故。廣大",
    "T85n2814_005:1173c28": "境者心生滅門。如量知境廣無邊故。或二門",
    "T85n2814_005:1173c29": "互融名甚深義。一心統攝名廣大義。或復一",
    "T85n2814_005:1174a01": "心含其二門。齊限不分名甚深義。具通三大",
    "T85n2814_005:1174a02": "混融染淨無所不□名廣大義。皆是諸佛所",
    "T85n2814_005:1174a03": "證理。故名諸佛甚深義等。皆論所依大乘理",
    "T85n2814_005:1174a04": "也。我今隨分總持說者。此句正顯能詮之",
    "T85n2814_005:1174a05": "文。依理所起大乘教也。謂隨智量分所證理。",
    "T85n2814_005:1174a06": "以其略文而攝多義。顯前甚深廣大之義。起",
    "T85n2814_005:1174a07": "大乘總轉教也。迴此功德如法性者。此句正",
    "T85n2814_005:1174a08": "顯福施群生。顯修大乘之願行也。故新論云。",
    "T85n2814_005:1174a09": "功德施群生。即以功德施於群生。乃是利他",
    "T85n2814_005:1174a10": "之願行也。謂如法性無所不至。我此依理起",
    "T85n2814_005:1174a11": "教功德如法性施群生也。普利一切眾生界",
    "T85n2814_005:1174a12": "者。此句正顯福施之益。顯依行願所得果也。",
    "T85n2814_005:1174a13": "故新論頌云。願見真如性。真性即是滿分界",
    "T85n2814_005:1174a14": "故。此中利者即是利益。得彼大乘滿分界者。",
    "T85n2814_005:1174a15": "乃是眾生大理益故。菩薩願行普令眾生得",
    "T85n2814_005:1174a16": "此大乘之果利也。",
    "T85n2814_005:1174a17": "大乘起信論廣釋品第五",
    "T85n2814_005:1174a18": "大曆八年六月十七日　齊奉道寫"
}