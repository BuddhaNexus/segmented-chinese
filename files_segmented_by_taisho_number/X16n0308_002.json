{
    "X16n0308_002:0048b05": "楞嚴經指掌疏卷二",
    "X16n0308_002:0048b06": "京都拈華寺賢宗後學達天通理敬述",
    "X16n0308_002:0048b07": "嗣法門人(興宗祖旺謄清懷仁祖毓較字)",
    "X16n0308_002:0048b08": "三顯見不滅四。一會眾因悟請益。二匿王疑斷",
    "X16n0308_002:0048b09": "求決。三如來通為顯示。四王等踊躍喜慶。初。",
    "X16n0308_002:0048b10": "爾時阿難及諸大眾聞佛示誨身心泰然。○念無始",
    "X16n0308_002:0048b11": "來失却本心。妄認緣塵分別影事。今日開悟如失乳",
    "X16n0308_002:0048b12": "兒忽遇慈母。○合掌禮佛願聞如來顯出身心真妄",
    "X16n0308_002:0048b13": "虗實現前生滅與不生滅二發明性。",
    "X16n0308_002:0048b14": "初因悟慶快。阿難大眾。既聞是心之示。復聞不動",
    "X16n0308_002:0048b15": "之誨。則非心名何之驚離此更無之怖一時頓釋。",
    "X16n0308_002:0048b16": "故云身心泰然。泰然者安舒義。謂內心既安。外貌",
    "X16n0308_002:0048b17": "亦舒。所謂慶快平生是也。○念無下念昔形今。遙",
    "X16n0308_002:0048b18": "憶最初莫窮其始故曰念無始來。晦昧本有轉成",
    "X16n0308_002:0048b19": "賴耶。雖能生諸緣乃緣所不及。故云失却本心。內",
    "X16n0308_002:0048b20": "搖外奔昏擾擾相以為心性。故云妄認緣塵。緣塵",
    "X16n0308_002:0048b21": "即六處識心。分別言其用。影事顯其相耳。今日開",
    "X16n0308_002:0048b22": "悟者悟見性是心。其體不動。法身再續。慧命更延。",
    "X16n0308_002:0048b23": "故云如失乳兒忽遇慈母。反顯失却本心如背母",
    "X16n0308_002:0048b24": "失乳。妄認緣塵如身懸命危。今昔相形何慶如之。",
    "X16n0308_002:0048c01": "上云身心泰然者以此。○合掌下具儀希益。願聞",
    "X16n0308_002:0048c02": "等非彼言請。乃經家描寫其意。良以上科中境動",
    "X16n0308_002:0048c03": "而見性不動其理易明。至於頭搖見轉身動心移",
    "X16n0308_002:0048c04": "而言一動一不動者其義難分。故爾合掌禮佛。其",
    "X16n0308_002:0048c05": "意葢欲如來顯出此心所以為真為實。顯出此身",
    "X16n0308_002:0048c06": "所以為妄為虗。必令現前生滅之身。與不生滅之",
    "X16n0308_002:0048c07": "心。二者一一發明其性體。庶取捨定而不至顛倒",
    "X16n0308_002:0048c08": "行事矣。會眾因悟請益竟。二匿王疑斷求決。",
    "X16n0308_002:0048c09": "時波斯匿王起立白佛。我昔未承諸佛誨勅。見迦旃",
    "X16n0308_002:0048c10": "延毗羅胝子。咸言此身死後斷滅名為涅槃。○我雖",
    "X16n0308_002:0048c11": "值佛今猶狐疑。云何發揮證知此心不生滅地。○今",
    "X16n0308_002:0048c12": "此大眾諸有漏者咸皆願聞。",
    "X16n0308_002:0048c13": "初曾聞斷滅。灌頂云。域中四大道為第一。人法王",
    "X16n0308_002:0048c14": "中出世為勝。今問道於法王。禮須起白。我昔指楞",
    "X16n0308_002:0048c15": "嚴已前。諸語詞也。如上兩科誨勅楞嚴乃有。故已",
    "X16n0308_002:0048c16": "前未承此明正法未及染神。顯邪說易入也。見迦",
    "X16n0308_002:0048c17": "旃延等出先入邪說。迦旃延此云翦剃種。姓也。名",
    "X16n0308_002:0048c18": "迦留鳩陀。此云牛領。其人計罪福苦樂皆自在天",
    "X16n0308_002:0048c19": "作。毗羅胝此云空城。是其母名。子上加之字依主",
    "X16n0308_002:0048c20": "釋也。自名刪闍耶此翻圓勝。其人計修苦行以酬",
    "X16n0308_002:0048c21": "往因。此外道六師中二。雖說道不同皆宗斷見。故",
    "X16n0308_002:0048c22": "曰咸言。死後斷滅者謂靈隨氣散無復後世。此方",
    "X16n0308_002:0048c23": "迂儒亦多同此計。但不名涅槃其為害少細。涅槃",
    "X16n0308_002:0048c24": "此云圓寂。或滅度或寂滅等。雖有多義猶以不生",
    "X16n0308_002:0049a01": "滅為要。彼迦旃延等反以斷滅名之。信其說者必",
    "X16n0308_002:0049a02": "至撥無因果妄為聖證。正言不入。諸佛不度。其為",
    "X16n0308_002:0049a03": "害不可勝言。此匿王未聞正法先受其惑也。○我",
    "X16n0308_002:0049a04": "雖下述疑求決。值佛即指今日。染邪既久領見未",
    "X16n0308_002:0049a05": "深。捨非決定取無果敢。故自述猶疑。疑而云狐者",
    "X16n0308_002:0049a06": "以狐性多疑。渡冰聽水再四不果。人之多疑者似",
    "X16n0308_002:0049a07": "之。既猶狐疑但是似領未到不生滅地。故求如來",
    "X16n0308_002:0049a08": "云何發揮。云何者云何設方。發揮者極力顯示。其",
    "X16n0308_002:0049a09": "意葢欲現量親見體證。了知此心必到不生滅地",
    "X16n0308_002:0049a10": "而後已也。○今此下代眾達情。諸有漏者意指生",
    "X16n0308_002:0049a11": "死凡夫。現在人天中者。以彼唯慕有漏。方欲捨生",
    "X16n0308_002:0049a12": "趣生。一聞斷滅各各驚疑。故云咸皆願聞。後文與",
    "X16n0308_002:0049a13": "王同喜即此眾也。匿王疑斷求決竟。",
    "X16n0308_002:0049a14": "三如來通為顯示(真妄混淆會眾請示。死後斷滅匿王求決。如來圓音一唱。隨機",
    "X16n0308_002:0049a15": "各符其心。故云通為)三。一顯示此身虗妄。二顯示此心真",
    "X16n0308_002:0049a16": "實。三結示現前二性。初(此與下二科。乃尅就經文而立。以前文顯出身",
    "X16n0308_002:0049a17": "心真妄虗實等極難銷會。故分而科之。庶請酬相應對閱自知)二。一略彰變滅。",
    "X16n0308_002:0049a18": "二詳敘變滅。初三。一徵定此身終滅。二問答",
    "X16n0308_002:0049a19": "必滅之由。三印其所說不謬。初。",
    "X16n0308_002:0049a20": "佛告大王。汝身現在。今復問汝汝此肉身為同金剛",
    "X16n0308_002:0049a21": "常住不朽。為復變壞。○世尊。我今此身終從變滅。",
    "X16n0308_002:0049a22": "初問身常變。佛告大王者。欲於此身顯示虗妄生",
    "X16n0308_002:0049a23": "滅性故。正脈云。以王發起者有二意。一就王老相",
    "X16n0308_002:0049a24": "易示遷變。二顯身無常至貴不免。愚謂此二意似",
    "X16n0308_002:0049b01": "合四悉前二。若兼對治斷見指示不生滅性。則四",
    "X16n0308_002:0049b02": "悉具矣。就匿王示會眾。故言汝身。世人多以身之",
    "X16n0308_002:0049b03": "現在不覺遷變。故特約現在問之。因求反徵故曰",
    "X16n0308_002:0049b04": "今復問汝。金剛帝釋寶也。有堅利二義。今取堅義",
    "X16n0308_002:0049b05": "故曰常住不朽。惟法身可以同此。若復肉身乃父",
    "X16n0308_002:0049b06": "母所生。有為有漏安得不壞。如來明知故問者。恐",
    "X16n0308_002:0049b07": "其躭著世樂不復警念無常法故。○世尊下答以",
    "X16n0308_002:0049b08": "終滅。終者究竟義。從猶歸也。言此身本屬無常。縱",
    "X16n0308_002:0049b09": "以宿因報感長年。而會必有離究竟歸於變滅。此",
    "X16n0308_002:0049b10": "亦因聞斷滅懼其速死。時時體驗此身故所答不",
    "X16n0308_002:0049b11": "謬。二問答必滅之由。",
    "X16n0308_002:0049b12": "佛言大王。汝未曾滅云何知滅。○世尊。我此無常變",
    "X16n0308_002:0049b13": "壞之身雖未曾滅。我觀現前念念遷謝。新新不住。如",
    "X16n0308_002:0049b14": "火成灰漸漸銷殞。殞亡不息。決知此身當從滅盡。",
    "X16n0308_002:0049b15": "初問知滅由。人皆曰少壯同體。百齡一質。所謂徒",
    "X16n0308_002:0049b16": "知年往不覺形隨。而匿王獨能超出常情。審知變",
    "X16n0308_002:0049b17": "滅必有所由。故問以汝未曾滅云何知滅。○世尊",
    "X16n0308_002:0049b18": "下答以觀知。我此句。先以判定此身是無常變壞",
    "X16n0308_002:0049b19": "法故。因是無常變壞。所以雖未曾滅諦觀自知。我",
    "X16n0308_002:0049b20": "觀現前者即諦觀現前生滅身也。念念遷謝者如",
    "X16n0308_002:0049b21": "前念延至後念。則此身故熊已隨前念而遷謝故。",
    "X16n0308_002:0049b22": "故態既謝。則後念之身又是一新人矣。故仲尼曰。",
    "X16n0308_002:0049b23": "回也見新。交臂非故。但新無常新故曰新新。謂新",
    "X16n0308_002:0049b24": "而復謝。謝而又新也。一念既爾。念念皆然。故曰不",
    "X16n0308_002:0049c01": "住。由不住故。須臾變新作故。故曰如火成灰。灰無",
    "X16n0308_002:0049c02": "常灰。頃刻轉故為新故曰漸漸銷殞。謂銷殞故灰",
    "X16n0308_002:0049c03": "顯露新火也。亡亦殞義。正由殞而復新。新而復殞。",
    "X16n0308_002:0049c04": "無所底止故曰殞亡不息。現前既爾將來亦然。故",
    "X16n0308_002:0049c05": "云決知此身當從滅盡。正脈云。只此數語便可警",
    "X16n0308_002:0049c06": "念無常。劇貪世務者寧不惕然。",
    "X16n0308_002:0049c07": "三印其所說不謬。",
    "X16n0308_002:0049c08": "佛言如是。",
    "X16n0308_002:0049c09": "觀現前遷謝。知當歸滅盡。於理極成。故印以如是。",
    "X16n0308_002:0049c10": "略彰變滅竟。二詳敘變滅三。一今昔殊異。二",
    "X16n0308_002:0049c11": "時年遷變。三細沉知滅。初。",
    "X16n0308_002:0049c12": "大王。汝今生齡已從衰老。顏貌何如童子之時。○世",
    "X16n0308_002:0049c13": "曾。我昔孩孺膚腠潤澤。年至長成血氣充滿。而今頹",
    "X16n0308_002:0049c14": "齡迫於衰耄。○形色枯悴。精神昏昧。髮白面皺。逮將",
    "X16n0308_002:0049c15": "不久。如何見比充盛之時。",
    "X16n0308_002:0049c16": "初佛令自較。王重出世以佛為尊。佛尊世法以王",
    "X16n0308_002:0049c17": "為大。遞互相恭。則佛法得世法以行。世法資佛法",
    "X16n0308_002:0049c18": "以立也。齡同年。從猶隨也。言匿王生年六十有二。",
    "X16n0308_002:0049c19": "雖未極衰極老已隨衰老之列。顏色相貌自不如",
    "X16n0308_002:0049c20": "昔。況復童時。問以何如者令其自較。何所似於童",
    "X16n0308_002:0049c21": "子時也。○世尊下承教歷述。始生曰孩。始行曰孺。",
    "X16n0308_002:0049c22": "所謂孩提之童是也。皮不枯悴文不粗澁故曰膚",
    "X16n0308_002:0049c23": "腠潤澤。膚者身之皮表。腠者身之文理。滋潤滑澤。",
    "X16n0308_002:0049c24": "亦孩提所固然耳。年至長成者。謂二三十歲長大",
    "X16n0308_002:0050a01": "成人時也。精神方以周足故云血氣充滿。而今頹",
    "X16n0308_002:0050a02": "齡者。即現前六十二歲已覺頹敗時也。不久便至",
    "X16n0308_002:0050a03": "極暮故云迫於衰耄。迫近也。七十曰衰。八十曰耋。",
    "X16n0308_002:0050a04": "九十曰耄。至此則極暮矣。○形色下結顯逈異。形",
    "X16n0308_002:0050a05": "色者形容顏色。枯悴者枯槁憔悴。非若童時之膚",
    "X16n0308_002:0050a06": "腠潤澤。精神者精血神氣。昏昧者血衰氣微。非若",
    "X16n0308_002:0050a07": "少時之血氣充滿。髮白面皺者迫於衰。逮將不久",
    "X16n0308_002:0050a08": "者近於耄。逮猶及也。如何見比者猶言怎麼能相",
    "X16n0308_002:0050a09": "比也。充盛即少壯之時。少壯之時尚不可比況復",
    "X16n0308_002:0050a10": "童年。自覺其逈異矣。二時年遷變。",
    "X16n0308_002:0050a11": "佛言大王。汝之形容應不頓朽。○王言世尊。變化密",
    "X16n0308_002:0050a12": "移我誠不覺。寒暑遷流漸至於此。○何以故。我年二",
    "X16n0308_002:0050a13": "十。雖號年少顏貌已老初十歲時。三十之年又衰二",
    "X16n0308_002:0050a14": "十。於今六十又過於二。觀五十時宛然強壯。",
    "X16n0308_002:0050a15": "初如來引說。意謂據汝所說形容朽於昔年。想從",
    "X16n0308_002:0050a16": "昔至今應非頓然便朽。汝向亦自覺乎。○王言下",
    "X16n0308_002:0050a17": "答以漸至。變化者變少為壯。化壯為老。密移者行",
    "X16n0308_002:0050a18": "遷業運。密密變移。此係幽隱妄想凡夫粗心莫辯。",
    "X16n0308_002:0050a19": "故曰我誠不覺。莊生喻夜壑負舟孔子謂不知老",
    "X16n0308_002:0050a20": "至皆此意也。寒暑漸至者據理擬對。言我雖不覺。",
    "X16n0308_002:0050a21": "以理擬之。葢是寒來暑往遷變流易漸漸至此。誠",
    "X16n0308_002:0050a22": "如佛言不頓朽耳。○何以下徵釋漸義。我年二十",
    "X16n0308_002:0050a23": "等長不如幼。三十之年等壯不如長。於今六十等",
    "X16n0308_002:0050a24": "耆不如艾。葢十歲名幼。二十為長。三十曰壯。四十",
    "X16n0308_002:0050b01": "謂強。五十稱艾。六十號耆。中缺艾不如強強不如",
    "X16n0308_002:0050b02": "壯者超略言之。可例知故。由此後後不如前前則",
    "X16n0308_002:0050b03": "寒暑漸至可知其槩矣。灌頂云。因果經。釋迦譜。並",
    "X16n0308_002:0050b04": "明匿王與佛同日而生。則楞嚴說當佛六十二歲。",
    "X16n0308_002:0050b05": "屬般若時非餘會攝。○三細沉知滅。",
    "X16n0308_002:0050b06": "世尊。我見密移雖此殂落。其間流易且限十年。○若",
    "X16n0308_002:0050b07": "復令我微細思惟其變寧唯一紀二紀。實為年變。豈",
    "X16n0308_002:0050b08": "唯年變。亦兼月化。何直月化兼又日遷。○沉思諦觀",
    "X16n0308_002:0050b09": "剎那剎那。念念之間不得停住。故知我身終從變滅。",
    "X16n0308_002:0050b10": "初牒前粗推。我見密移者謂如我上說。是我所見",
    "X16n0308_002:0050b11": "密密遷移之行相也。殂落者死之異名。古釋云。魂",
    "X16n0308_002:0050b12": "升於天曰殂。魄歸於地曰落。今則但取遷變之義。",
    "X16n0308_002:0050b13": "猶云雖此遷變尚未是不覺之密移。以其間遷流",
    "X16n0308_002:0050b14": "變易且限十年言之。○若復下就中細思。言上來",
    "X16n0308_002:0050b15": "十年一變尚屬可見。降斯似非所覺然亦未之思",
    "X16n0308_002:0050b16": "耳。設若令我微細思惟。自覺不待十年。故曰其變",
    "X16n0308_002:0050b17": "寧唯一紀二紀。紀謂十二年也。今則不必十二。但",
    "X16n0308_002:0050b18": "是牒前十年以變其文。猶云豈唯十年二十年一",
    "X16n0308_002:0050b19": "變也。實為年年有變。月化日遷准此可知。○沉思",
    "X16n0308_002:0050b20": "下沉觀知滅。沉思者沉靜其意而思。諦觀者諦審",
    "X16n0308_002:0050b21": "其幾而觀。剎那翻最少時。俱舍云。時之極長名劫",
    "X16n0308_002:0050b22": "波。時之極少名剎那。重言剎那者言不唯日遷。實",
    "X16n0308_002:0050b23": "為剎那剎那之間即有變更也。仁王云。一念中具",
    "X16n0308_002:0050b24": "九十剎那。一剎那有九百生滅。是知剎那猶在念",
    "X16n0308_002:0050c01": "中。既剎那有變。則一念一念之間皆不得停住矣。",
    "X16n0308_002:0050c02": "既念念不得停住。驗知將來畢竟無常。因云故知",
    "X16n0308_002:0050c03": "我身終從變滅。顯示此身虗妄竟。二顯示此心",
    "X16n0308_002:0050c04": "真實二。一問答許示。二借事顯發。初。",
    "X16n0308_002:0050c05": "佛告大王。汝見變化遷改不停。悟知汝滅。亦於滅時",
    "X16n0308_002:0050c06": "汝知身中有不滅耶。○波斯匿王合掌白佛。我實不",
    "X16n0308_002:0050c07": "知。○佛言。我今示汝不生滅性。",
    "X16n0308_002:0050c08": "初牒悟示問。佛告大王者。欲於此心顯示真實不",
    "X16n0308_002:0050c09": "生滅性故。見變知滅是王所悟。牒之為發問之端。",
    "X16n0308_002:0050c10": "滅中不滅正王所迷。問之為發悟之機也。○波斯",
    "X16n0308_002:0050c11": "下秉心實對。匿王正恐斷滅。忽承不滅之問。急於",
    "X16n0308_002:0050c12": "求示。故合掌秉心而白。我實不知者非是謙偽。若",
    "X16n0308_002:0050c13": "果其知之自不惑於斷見。○佛言下許示不滅。言",
    "X16n0308_002:0050c14": "汝既不知我今即於生滅身中示汝不生滅性。",
    "X16n0308_002:0050c15": "二借事顯發二。一引敘觀河。二例水顯見。初。",
    "X16n0308_002:0050c16": "大王。汝年幾時見恒河水。王言。我生三歲慈母擕我",
    "X16n0308_002:0050c17": "謁耆婆天經過此流。爾時即知是恒河水。",
    "X16n0308_002:0050c18": "問以幾時見水者。欲取童時之見與今耆零之見",
    "X16n0308_002:0050c19": "顯不變也。答以三歲即知者。正顯孩提之年已同",
    "X16n0308_002:0050c20": "耆零時之性故。恒河正音殑伽河。此云天堂來。以",
    "X16n0308_002:0050c21": "此水自雪山頂阿耨達池流出。狀其來處最高故。",
    "X16n0308_002:0050c22": "提抱曰擕。朝禮曰謁。耆婆此云長命。國俗祀之乞",
    "X16n0308_002:0050c23": "壽。慈母為子因擕之而謁焉。二例水顯見二。",
    "X16n0308_002:0050c24": "一先辯能例之水。二次顯所例之見。初。",
    "X16n0308_002:0051a01": "佛言大王。如汝所說二十之時衰於十歲。乃至六十。",
    "X16n0308_002:0051a02": "日月歲時。念念遷變。○則汝三歲見此河時。至年十",
    "X16n0308_002:0051a03": "三其水云何。○王言。如三歲時宛然無異。乃至於今",
    "X16n0308_002:0051a04": "年六十二。亦無有異。",
    "X16n0308_002:0051a05": "初牒身有變。二十之時等牒前粗推。約十年一變",
    "X16n0308_002:0051a06": "也。乃至等超略三四五十。言六十故。舉整略零故",
    "X16n0308_002:0051a07": "不言二。日月歲時等牒前細推。極念念不停也。時",
    "X16n0308_002:0051a08": "即剎那。日月歲逆次說故。○則汝下例身問水。三",
    "X16n0308_002:0051a09": "歲至十三且約十年問也。其水云何者。言身既十",
    "X16n0308_002:0051a10": "年一變。未知十年之內水性亦有變不。亦故問也。",
    "X16n0308_002:0051a11": "○王言下答以無異。言宛然無異者但取其濕性",
    "X16n0308_002:0051a12": "不改。碧色同前。若以水勢言之。則十年之內不無",
    "X16n0308_002:0051a13": "泛漲縮消之異。乃至等超略三四五十。言六十二",
    "X16n0308_002:0051a14": "亦且以十年不變答之。二次顯所例之見。",
    "X16n0308_002:0051a15": "佛言。汝今自傷髮白面皺。其面必定皺於童年。○則",
    "X16n0308_002:0051a16": "汝今時觀此恒河與昔童時觀河之見有童耄不。○",
    "X16n0308_002:0051a17": "王言。不也。世尊。",
    "X16n0308_002:0051a18": "初牒面有變。前科牒時年遷變之文。此科牒今昔",
    "X16n0308_002:0051a19": "殊異之語。其面必定等據所傷以斷其必變也。",
    "X16n0308_002:0051a20": "則汝下例面問性。今時與童時者約今昔相形為",
    "X16n0308_002:0051a21": "問。見有童耄者耄取衰老之義。非指九十歲言。言",
    "X16n0308_002:0051a22": "面既今昔有異。未審二時觀河見性亦有異不。以",
    "X16n0308_002:0051a23": "童耄即異也。○王言下答以無異。例上水性不改。",
    "X16n0308_002:0051a24": "因悟見性體同故直以不也答之。然亦唯取始終",
    "X16n0308_002:0051b01": "能見。若以根言。則六十年內不無清明昏華之異。",
    "X16n0308_002:0051b02": "(問。不動科中。已知身動而見性不動。與此何異。答。前雖已知。但一時覺照而已。至若現前生滅與不生滅",
    "X16n0308_002:0051b03": "實無智以自分。今佛假匿王歷歷顯出。而阿難等前此所覺所照自應轉更增明。非彼若也)顯示",
    "X16n0308_002:0051b04": "此心真實竟。三結示現前二性二。一正以結",
    "X16n0308_002:0051b05": "示。二怪責輪迷。初。",
    "X16n0308_002:0051b06": "佛言大王。汝面雖皺而此見精性未曾皺。皺者為變。",
    "X16n0308_002:0051b07": "不皺非變。變者受滅。彼不變者元無生滅。",
    "X16n0308_002:0051b08": "皺約顏貌仍取殊異中文。變約時年仍取遷變中",
    "X16n0308_002:0051b09": "語。然面皺而見性不皺身心之妄真判然。皺變而",
    "X16n0308_002:0051b10": "不皺非變身心之虗實攸分。變滅而不變無滅則",
    "X16n0308_002:0051b11": "生滅性與不生滅性各有發明。會眾之請至此酬",
    "X16n0308_002:0051b12": "矣。二怪責輪迷。",
    "X16n0308_002:0051b13": "云何於中受汝生死。而猶引彼末伽黎等都言此身",
    "X16n0308_002:0051b14": "死後全滅。",
    "X16n0308_002:0051b15": "云何者怪責之詞。言既具不生滅性依之修證便",
    "X16n0308_002:0051b16": "超生死。汝等云何不取。反在生滅身中甘受汝之",
    "X16n0308_002:0051b17": "生死。自取輪轉。已是錯矣。而猶引彼末伽黎等一",
    "X16n0308_002:0051b18": "類外道都言此身死後全滅。豈非錯之又錯。真為",
    "X16n0308_002:0051b19": "迷之甚者。末伽黎此云不見道。其人謂罪福苦樂",
    "X16n0308_002:0051b20": "不因行得。與迦旃延等同宗斷見。佛恐匿王捨彼",
    "X16n0308_002:0051b21": "從此。故互出之。都言即同咸言。全滅者身滅性亦",
    "X16n0308_002:0051b22": "隨滅。理實不然。故爾結責。匿王斷滅之疑自此永",
    "X16n0308_002:0051b23": "盡。如來通為顯示竟。四王等踊躍喜慶。",
    "X16n0308_002:0051b24": "王聞是言信知身後捨生趣生。○與諸大眾。踊躍歡",
    "X16n0308_002:0051c01": "喜。得未曾有。",
    "X16n0308_002:0051c02": "初聞言生信。王聞是言雖通承前文。而得力處在",
    "X16n0308_002:0051c03": "結責中末後二句。葢匿王本不求取真心。雖聞不",
    "X16n0308_002:0051c04": "變無滅不以為喜。又匿王本不求出生死。雖聞受",
    "X16n0308_002:0051c05": "汝生死不以為驚。唯聞不許全滅顯有後世。頓銷",
    "X16n0308_002:0051c06": "斷見之疑。故云信知身後云云。捨生趣生正四相",
    "X16n0308_002:0051c07": "中人相。匿王迹居凡位故唯信此。○與諸下與眾",
    "X16n0308_002:0051c08": "同喜。大眾者唯就匿王一類。位在人天中者樂著",
    "X16n0308_002:0051c09": "生死。懼成斷滅。信與王同故不禁踊躍於身。歡喜",
    "X16n0308_002:0051c10": "於心也。向謂身後全空。今知身後有性。且得捨生",
    "X16n0308_002:0051c11": "趣生。故云得未曾有。(問。大眾語寬何得但指凡位。答。權小信此喜此是損非益。",
    "X16n0308_002:0051c12": "然彼非無喜。但喜其較前不動科中轉更增明。既非新悟。故不敘也)按阿難所請四",
    "X16n0308_002:0051c13": "義中此科正明常義。顯見不滅竟。",
    "X16n0308_002:0051c14": "四顯見不失二。一阿難執此疑前。二如來顯倒",
    "X16n0308_002:0051c15": "無失。初。",
    "X16n0308_002:0051c16": "阿難即從座起禮佛合掌長跪白佛。○世尊。若此見",
    "X16n0308_002:0051c17": "聞必不生滅。○云何世尊名我等輩遺失真性。顛倒",
    "X16n0308_002:0051c18": "行事。○願興慈悲洗我塵垢。",
    "X16n0308_002:0051c19": "初起座具儀。疑佛語而致請。非同常說故須禮跪",
    "X16n0308_002:0051c20": "而白。○世尊下按定現說。若此者指上所說。上唯",
    "X16n0308_002:0051c21": "舉見。此復兼聞者。以元是一體。見既不生不滅。聞",
    "X16n0308_002:0051c22": "性可例說故。而言必不生滅者正按定佛語。為下",
    "X16n0308_002:0051c23": "致疑之端。○云何下反疑前言。意謂據佛現說。似",
    "X16n0308_002:0051c24": "應無所遺失。云何世尊前來名我等遺失真性。且",
    "X16n0308_002:0052a01": "責以顛倒行事。此又所不解也。○願興下求佛除",
    "X16n0308_002:0052a02": "疑。興謂發起。謂願佛發起慈悲心故。纖疑在念。塵",
    "X16n0308_002:0052a03": "垢障心。若蒙慈悲洗除庶能獲不滅樂。出遺失苦",
    "X16n0308_002:0052a04": "矣。二如來顯倒無失二。一法喻合明。二普為",
    "X16n0308_002:0052a05": "開示。初二。一借臂為喻。二約身以合。初三",
    "X16n0308_002:0052a06": "一垂臂為倒喻。二竪臂為正喻。三相換無失喻。",
    "X16n0308_002:0052a07": "初。",
    "X16n0308_002:0052a08": "即時如來垂金色臂。輪手下指示阿難言。汝今見我",
    "X16n0308_002:0052a09": "母陀羅手為正為倒。阿難言。世間眾生以此為倒。而",
    "X16n0308_002:0052a10": "我不知誰正誰倒。",
    "X16n0308_002:0052a11": "垂臂下指者喻違真逐妄。示阿難言者令因喻詳",
    "X16n0308_002:0052a12": "法。母陀羅此云印。手以印名者以能隨事結印。成",
    "X16n0308_002:0052a13": "益破惡神用不思議故。問以為正為倒者。欲假此",
    "X16n0308_002:0052a14": "以喻正徧知身及性顛倒身也。答以世間眾生以",
    "X16n0308_002:0052a15": "此為倒者。喻建化門頭。以違真逐妄號性顛倒身",
    "X16n0308_002:0052a16": "故。而我不知誰正誰倒者顯臂無定相。喻實際理",
    "X16n0308_002:0052a17": "地。性顛倒身即是正徧知身。正徧知身即是性顛",
    "X16n0308_002:0052a18": "倒身故。然此中答文雖出阿難。亦佛意借口為喻。",
    "X16n0308_002:0052a19": "故無妨配釋。二竪臂為正喻。",
    "X16n0308_002:0052a20": "佛告阿難。若世間人以此為倒。即世間人將何為正。",
    "X16n0308_002:0052a21": "阿難言。如來竪臂兜羅綿手上指於空則名為正。",
    "X16n0308_002:0052a22": "佛意既建化門頭以違真逐妄號性顛倒。即問建",
    "X16n0308_002:0052a23": "化門頭更說何者為正徧知。故仍就喻中問云。若",
    "X16n0308_002:0052a24": "世間人以此為倒。即世間人將何為正。答以竪臂",
    "X16n0308_002:0052b01": "上指者喻反妄歸真也。反妄歸真。約建化門頭說",
    "X16n0308_002:0052b02": "為正徧知身。故以則名為正喻之。",
    "X16n0308_002:0052b03": "三相換無失喻。",
    "X16n0308_002:0052b04": "佛即竪臂告阿難言。若此顛倒首尾相換。",
    "X16n0308_002:0052b05": "佛即竪臂者喻建化門頭有反妄歸真事也。若此",
    "X16n0308_002:0052b06": "者指上竪為正言。意謂若此上竪為正。則所稱顛",
    "X16n0308_002:0052b07": "倒者不過將手稍之首與臂根之尾上下相換而",
    "X16n0308_002:0052b08": "已。豈離正臂外別有所謂倒者。用此為喻。喻建化",
    "X16n0308_002:0052b09": "門頭若以反妄歸真為正徧知。則所稱性顛倒者",
    "X16n0308_002:0052b10": "不過違真逐妄真妄交錯而已。豈離正徧知外別",
    "X16n0308_002:0052b11": "有所謂性顛倒者。是則妄非真外。因認妄而說遺",
    "X16n0308_002:0052b12": "真。正為倒本。緣背正而稱顛倒。知此喻者自不疑",
    "X16n0308_002:0052b13": "名為遺失及責以顛倒語矣。借臂為喻竟。",
    "X16n0308_002:0052b14": "二約身以合二。一總合。二別合。初。",
    "X16n0308_002:0052b15": "諸世間人一倍瞻視。則知汝身與諸如來清淨法身",
    "X16n0308_002:0052b16": "比類發明。",
    "X16n0308_002:0052b17": "一倍者三分之二。猶云多一倍也。言上竪為正。下",
    "X16n0308_002:0052b18": "垂為倒。諸世間人多一倍皆如是瞻視。似可為憑",
    "X16n0308_002:0052b19": "矣。若以此為例。則知汝之雜染色身。與諸如來清",
    "X16n0308_002:0052b20": "淨法身。所以稱倒稱正者不過以違真逐妄反妄",
    "X16n0308_002:0052b21": "歸真比類形顯約義發明而已。豈真有正倒哉。",
    "X16n0308_002:0052b22": "二別合。",
    "X16n0308_002:0052b23": "如來之身名正徧知。○汝等之身號性顛倒。○隨汝",
    "X16n0308_002:0052b24": "諦觀汝身佛身稱顛倒者名字何處號為顛倒。於時",
    "X16n0308_002:0052c01": "阿難與諸大眾瞪矒瞻佛目睛不瞬。不知身心顛倒",
    "X16n0308_002:0052c02": "所在。",
    "X16n0308_002:0052c03": "初合竪臂為正喻。如來之身即清淨法身。若以阿",
    "X16n0308_002:0052c04": "難之身。比類形顯。約義發明則名正徧知身。葢以",
    "X16n0308_002:0052c05": "反妄歸真成正知見徧知一切。與彼輪手上指者",
    "X16n0308_002:0052c06": "無異。○汝等下合垂臂為倒喻。汝等之身阿難及",
    "X16n0308_002:0052c07": "眾身也。未證清淨法身。皆為雜染色身。若以如來",
    "X16n0308_002:0052c08": "之身。比類形顯。約義發明則號性顛倒身。葢以違",
    "X16n0308_002:0052c09": "真逐妄成顛倒見認妄遺真。如彼輪手下指者無",
    "X16n0308_002:0052c10": "異。○隨汝下合相換無失喻。名字處宜連上為句。",
    "X16n0308_002:0052c11": "意謂比類發明似有正倒。其實本無正倒。如不信",
    "X16n0308_002:0052c12": "者隨汝諦審觀察。此是汝身。此是佛身。汝身所以",
    "X16n0308_002:0052c13": "稱顛倒者不過以佛身比類假立名字。究竟何處",
    "X16n0308_002:0052c14": "號為顛倒。葢如來明知無處而故為難問。令自覺",
    "X16n0308_002:0052c15": "也。於時者即如來示問時也。阿難大眾承教諦觀",
    "X16n0308_002:0052c16": "故曰瞪瞢。瞪直視。瞢不明。謂瞪久反昏也。瞻佛者",
    "X16n0308_002:0052c17": "先觀佛身以求正處。以正倒相對欲因正而識倒",
    "X16n0308_002:0052c18": "故。目睛不瞬者求正處不可得也。正處既不可得。",
    "X16n0308_002:0052c19": "反觀自己身心何處為倒。故亦不知。是知佛身生",
    "X16n0308_002:0052c20": "身本無正倒。雖名倒無失。不過真妄交錯。亦如金",
    "X16n0308_002:0052c21": "臂輪手首尾相換者無異。法喻合明竟。",
    "X16n0308_002:0052c22": "二普為開示三。一示以正見。二責以倒執。三就",
    "X16n0308_002:0052c23": "喻結歎。初。",
    "X16n0308_002:0052c24": "佛興慈悲。哀愍阿難及諸大眾。發海潮音徧告同會。",
    "X16n0308_002:0053a01": "○諸善男子。我常說言色心諸緣及心所使。諸所緣",
    "X16n0308_002:0053a02": "法唯心所現。○汝身汝心皆是妙明真精妙心中所",
    "X16n0308_002:0053a03": "現物。",
    "X16n0308_002:0053a04": "初敘意標告。佛興慈悲者欲與正徧知樂。及拔性",
    "X16n0308_002:0053a05": "顛倒苦也。瞪瞻不瞬。如盲如癡。故可哀愍。不唯阿",
    "X16n0308_002:0053a06": "難大眾亦爾。故及之也。正脈云。應不失時名海潮",
    "X16n0308_002:0053a07": "音。以此時阿難大眾。適當可教之時。佛即及時而",
    "X16n0308_002:0053a08": "應故。徧告同會者一音圓被之義。○諸善下引說",
    "X16n0308_002:0053a09": "唯心。灌頂云。常說者大乘深密等經也。色即十一",
    "X16n0308_002:0053a10": "色法。心即八識心王。諸緣者生心有四緣。謂親因",
    "X16n0308_002:0053a11": "緣。所緣緣。增上緣。等無間緣。生色唯二緣。以不須",
    "X16n0308_002:0053a12": "所緣及無間故。心所使即五十一心所法也。隨心",
    "X16n0308_002:0053a13": "驅役故名為使。諸所緣法即二十四種不相應行。",
    "X16n0308_002:0053a14": "及六種無為。以不相應行亦是識之所緣。六種無",
    "X16n0308_002:0053a15": "為又是智所緣故。廣如唯識百法論說。現變起也。",
    "X16n0308_002:0053a16": "心之一字。雖即見聞覺知。乃指離妄純真之體。無",
    "X16n0308_002:0053a17": "明不覺三細俄興。境界為緣六粗兢作。故云唯心",
    "X16n0308_002:0053a18": "所現。作是觀者名為正見。○汝身下直指令悟。汝",
    "X16n0308_002:0053a19": "身者直指阿難四大之身。汝心者直指阿難六識",
    "X16n0308_002:0053a20": "之心。皆是者無不是故。從來不昏曰妙明。即心之",
    "X16n0308_002:0053a21": "照用。從來不變曰真精。即心之寂體。寂照互融。體",
    "X16n0308_002:0053a22": "用無礙。故總以妙心稱之。依起信即一心本源。依",
    "X16n0308_002:0053a23": "華嚴即一真法界。諸法皆為所現。阿難身心自應",
    "X16n0308_002:0053a24": "亦是中所現物。此如來直指阿難即現前身心證",
    "X16n0308_002:0053b01": "諸法本體。成正知正見也。示以正見竟。",
    "X16n0308_002:0053b02": "二責以倒執二。一法說。二喻明。初二。一違",
    "X16n0308_002:0053b03": "真逐妄。二認妄遺真。初。",
    "X16n0308_002:0053b04": "云何汝等。遺失本妙圓妙明心寶明妙性。認悟中迷。",
    "X16n0308_002:0053b05": "○晦昧為空。空晦暗中。結暗為色。色雜妄想。想相為",
    "X16n0308_002:0053b06": "身。",
    "X16n0308_002:0053b07": "初責以違真。云何者怪責之詞。遺失等皆所責之",
    "X16n0308_002:0053b08": "咎。本妙即上科妙心。以是本來自妙非修得故。圓",
    "X16n0308_002:0053b09": "乃通融流動用之相也。寶乃清淨堅實體之相也。",
    "X16n0308_002:0053b10": "用則從妙起明故曰妙明。顯是即體之用。體則即",
    "X16n0308_002:0053b11": "明而妙故曰明妙。顯是即用之體。是則心之與性",
    "X16n0308_002:0053b12": "用體暫分。亦有不分。以義既互融開合無礙。故經",
    "X16n0308_002:0053b13": "中或單言心。或單言性。或心性對舉。講演者隨文",
    "X16n0308_002:0053b14": "立義勿拘執也。認悟中迷者以此乃悟時心性。下",
    "X16n0308_002:0053b15": "之昏擾擾相乃迷時心性。然妄依真起。迷從悟生。",
    "X16n0308_002:0053b16": "故是悟中之迷不認則即妄即真。全迷全悟。正由",
    "X16n0308_002:0053b17": "誤認。所以與真永違。與悟永隔也。○晦昧下責以",
    "X16n0308_002:0053b18": "逐妄。言心性本妙。云何遺失。又正在悟中云何便",
    "X16n0308_002:0053b19": "迷。故約晦昧為空等出其由也。始由一念妄動隱",
    "X16n0308_002:0053b20": "覆本妙故曰晦昧。此處即是賴耶。以正晦昧時即",
    "X16n0308_002:0053b21": "是真妄和合時故。次由賴耶轉出見分。於本無一",
    "X16n0308_002:0053b22": "法之中妄作空相故云為空。後云迷妄有虗空是",
    "X16n0308_002:0053b23": "也。葢空唯頑虗。亦晦暗相。但見分不守暗相。堅執",
    "X16n0308_002:0053b24": "欲緣。遂於空晦暗中凝結暗相而成世界之色。後",
    "X16n0308_002:0053c01": "云依空立世界是也。然世界有二。一情。二器。至此",
    "X16n0308_002:0053c02": "乃三細具足。以賴耶即業相。見分即轉相。空界即",
    "X16n0308_002:0053c03": "現相。下乃六粗。色即上之所現。依此為緣起於智",
    "X16n0308_002:0053c04": "續二相。故云色雜妄想。謂於境界色中雜以二種",
    "X16n0308_002:0053c05": "妄想心故。想相者想彼色相。執取計名起業。由此",
    "X16n0308_002:0053c06": "能感未來之生故云想相為身。至此乃六粗成就。",
    "X16n0308_002:0053c07": "以身即業繫苦相。此責其由細向粗展轉逐妄而",
    "X16n0308_002:0053c08": "不返也。違真逐妄竟。二認妄遺真。",
    "X16n0308_002:0053c09": "聚緣內搖。趣外奔逸。昏擾擾相以為心性。○一迷為",
    "X16n0308_002:0053c10": "心決定惑為色身之內。不知色身外洎山河虗空大",
    "X16n0308_002:0053c11": "地咸是妙明真心中物。",
    "X16n0308_002:0053c12": "初先明認妄。聚緣二句指前七識言。上來既有身",
    "X16n0308_002:0053c13": "相即分內外。由是於八識體上現起前七轉識。第",
    "X16n0308_002:0053c14": "六意識。聚集前五識所緣塵影。在內分別名曰內",
    "X16n0308_002:0053c15": "搖。前五識趣逐前五外塵。馳騁放縱名曰奔逸。不",
    "X16n0308_002:0053c16": "言七識者以義攝故。(以七識為自體用。內依八外借六也)內搖外奔",
    "X16n0308_002:0053c17": "無暫清寧故曰昏擾擾相。眾生不知。反謂有實體",
    "X16n0308_002:0053c18": "用故曰以為心性。所謂認悟中迷者以此。○一迷",
    "X16n0308_002:0053c19": "下次顯遺真。一迷者纔一迷也。定惑者無能脫也。",
    "X16n0308_002:0053c20": "言眾生不迷則已。一迷則定謂在內。無有能脫此",
    "X16n0308_002:0053c21": "惑者。如阿難云。一切世間十種異生同將識心居",
    "X16n0308_002:0053c22": "在身內是也。色身屬正報。洎及也。山河虗空大地",
    "X16n0308_002:0053c23": "皆屬依報。此等皆依妙明真心隨緣變現。而仍依",
    "X16n0308_002:0053c24": "彼建立故曰咸是中物。其如眾生自認身內之心。",
    "X16n0308_002:0054a01": "謂其能廣能大。有實體用。遂於此本來廣大之心",
    "X16n0308_002:0054a02": "依正通依之體而不能知。所謂遺失本妙者以此。",
    "X16n0308_002:0054a03": "法說竟。二喻明。",
    "X16n0308_002:0054a04": "譬如澄清百千大海棄之。唯認一浮漚體目為全潮。",
    "X16n0308_002:0054a05": "窮盡瀛渤。",
    "X16n0308_002:0054a06": "澄清者海之德。喻真心彌滿清淨。百千者海之量。",
    "X16n0308_002:0054a07": "(猶云百千頃也)喻真心包含萬有。餘海莫及故稱為大。喻",
    "X16n0308_002:0054a08": "心海非識海所及。一向遺失故曰棄之。此喻違真。",
    "X16n0308_002:0054a09": "不喻逐妄者以違真必逐妄故。浮漚水上泡也。略",
    "X16n0308_002:0054a10": "具二義可喻識心。一者依海暫現。喻識心依真妄",
    "X16n0308_002:0054a11": "起。二者有無不定。喻識心生滅不停。一向誤執故",
    "X16n0308_002:0054a12": "曰唯認。全潮者全海潮漲也。泛濫無際唯真心緣",
    "X16n0308_002:0054a13": "起妙用。可以類此。而眾生既唯認妄。將必以妄想",
    "X16n0308_002:0054a14": "攀緣視為真心妙用。故曰目為。瀛渤者海外之海",
    "X16n0308_002:0054a15": "唯海能潛通。喻如來究竟覺心唯本覺可以密契。",
    "X16n0308_002:0054a16": "而眾生既以妄想攀緣視為真心妙用。將謂即此",
    "X16n0308_002:0054a17": "可以成佛。故曰窮盡。此喻認妄。不喻遺真者以認",
    "X16n0308_002:0054a18": "妄必遺真故。責以倒執竟。三就喻結歎。",
    "X16n0308_002:0054a19": "汝等即是迷中倍人。如我垂手等無差別。○如來說",
    "X16n0308_002:0054a20": "為可憐愍者。",
    "X16n0308_002:0054a21": "初就喻顯倒。違真認妄而又視為真心妙用。且謂",
    "X16n0308_002:0054a22": "其可以成佛。如棄海認漚已是迷矣。而又目為全",
    "X16n0308_002:0054a23": "潮。且言其窮盡瀛渤。則是迷而復迷故曰迷中倍",
    "X16n0308_002:0054a24": "人。無倒成倒非失說失故曰如我垂手等無差別。",
    "X16n0308_002:0054b01": "○末句結歎可愍。言果其有倒有失尚不足愍。正",
    "X16n0308_002:0054b02": "以無倒成倒非失說失如垂手然。故可憐愍。是知",
    "X16n0308_002:0054b03": "欲正不難竪手即是。復真亦易。反妄無非。聞佛結",
    "X16n0308_002:0054b04": "歎之語。宜發深省。(問。帶妄顯真。尚未深領。遽指真源寧無河漢。答。顯見原為契真。",
    "X16n0308_002:0054b05": "是佛密意。乘阿難不知有妄就便顯其殊勝。令其領見也)按阿難所請四義中",
    "X16n0308_002:0054b06": "此亦足前常字。正脈云。上科約未來說。如云盡未",
    "X16n0308_002:0054b07": "來際究竟不滅。此科約過去說。如云從無始來本",
    "X16n0308_002:0054b08": "有不遺。既唯約竪論。定屬常字無疑。顯見不失竟",
    "X16n0308_002:0054b09": "五顯見無還(正脈云。還者去也。科名獨標去意。文中兼有來意。顯無去來耳)三",
    "X16n0308_002:0054b10": "一阿難求決取捨。二如來破顯二心。三結歎自受",
    "X16n0308_002:0054b11": "輪溺。初。",
    "X16n0308_002:0054b12": "阿難承佛悲救深誨。垂泣叉手而白佛言。○我雖承",
    "X16n0308_002:0054b13": "佛如是妙音。悟妙明心元所圓滿。常住心地。而我悟",
    "X16n0308_002:0054b14": "佛現說法音。現以緣心允所瞻仰。徒獲此心未敢認",
    "X16n0308_002:0054b15": "為本元心地。○願佛哀愍。宣示圓音。拔我疑根。歸無",
    "X16n0308_002:0054b16": "上道。",
    "X16n0308_002:0054b17": "初悲感白佛。正脈云。悲救者救其顛倒受淪。深誨",
    "X16n0308_002:0054b18": "者誨其極領正徧知也。垂泣者有二義。一者感佛",
    "X16n0308_002:0054b19": "救誨悲深難報。二者傷己愚迷取捨未決。由斯二",
    "X16n0308_002:0054b20": "義所以叉手而白。○我雖下自陳未決。雖者暫縱",
    "X16n0308_002:0054b21": "義。謂縱悟真心也。如是妙音即指上科所說。稱性",
    "X16n0308_002:0054b22": "開示迥異昔談故稱妙音。悟者隨語生解。非是真",
    "X16n0308_002:0054b23": "悟。觀下未敢認為之語可知。妙明等即上科所示",
    "X16n0308_002:0054b24": "真心。上稱妙明真精。此但云妙明者用必有體。不",
    "X16n0308_002:0054c01": "言可知故。元所圓滿者本自圓具一切。滿足無欠。",
    "X16n0308_002:0054c02": "此領上科心現諸法法在心中之義。既聞無倒成",
    "X16n0308_002:0054c03": "倒。自知說失非失故曰常住心地。而字有畏難義。",
    "X16n0308_002:0054c04": "以下有畏捨難捨意故。其意以悟佛現說。現用緣",
    "X16n0308_002:0054c05": "心。捨此緣心憑何開悟。此畏捨意也。允誠也。瞻仰",
    "X16n0308_002:0054c06": "者戀慕義。謂戀慕緣心不忍遽捨。此難捨意也。徒",
    "X16n0308_002:0054c07": "者終枉義。謂枉獲此心也。此心仍指真心。上云元",
    "X16n0308_002:0054c08": "所圓滿等。明知其是本元心地。而猶云未敢認者",
    "X16n0308_002:0054c09": "以認此必至捨彼。恐向後聞法開悟無所憑耳。○",
    "X16n0308_002:0054c10": "願佛下。求佛宣示。良以緣心為生死根本不能遽",
    "X16n0308_002:0054c11": "捨。真心為二果淨體未敢遽認。自知愚而且迷故",
    "X16n0308_002:0054c12": "求佛哀愍。圓滿音輪。高低普應。故求佛宣示。緣心",
    "X16n0308_002:0054c13": "難捨是為疑真之根。拔而除之。庶可以取真心而",
    "X16n0308_002:0054c14": "歸無上道矣。阿難求決取捨竟。二如來破顯二",
    "X16n0308_002:0054c15": "心二。一破緣心有還。二顯見性無還。初二。",
    "X16n0308_002:0054c16": "一先破所緣之法。二正破能緣之心。初(正脈云不捨緣",
    "X16n0308_002:0054c17": "心。既全為於重法故須破法。而緣心自捨矣)四。一直斥其法。二異喻",
    "X16n0308_002:0054c18": "反顯。三同喻正明。四結合警悟。初。",
    "X16n0308_002:0054c19": "佛告阿難。汝等尚以緣心聽法此法亦緣。非得法性。",
    "X16n0308_002:0054c20": "汝等句寓有深責之意。意謂我已重重破斥令捨",
    "X16n0308_002:0054c21": "緣心。將謂永棄。不料汝等尚以緣心聽法。誠為辜",
    "X16n0308_002:0054c22": "負。良可憐愍。此法亦緣者以能聽既屬緣心。所聽",
    "X16n0308_002:0054c23": "即屬緣塵。既唯是緣。則正智迷於妄想。如如蔽於",
    "X16n0308_002:0054c24": "名相。故云非得法性。法性者諸法實性。以一切諸",
    "X16n0308_002:0055a01": "法唯心所現故也。二異喻反顯。",
    "X16n0308_002:0055a02": "如人以手指月示人彼人因指應當看月。",
    "X16n0308_002:0055a03": "斥以非得法性恐未心服。故先用異喻而反顯之。",
    "X16n0308_002:0055a04": "言如來說教原為顯發心性。開示智者。如人以手",
    "X16n0308_002:0055a05": "指月示人。上人字喻佛。手喻教。月喻心。下人字喻",
    "X16n0308_002:0055a06": "智者。對愚迷者言。若果是智者自能依教觀心。如",
    "X16n0308_002:0055a07": "彼人因指應當看月。反顯阿難等不能如是。足見",
    "X16n0308_002:0055a08": "其不得法性。三同喻正明。",
    "X16n0308_002:0055a09": "若復觀指以為月體。○此人豈唯亡失月輪亦亡其",
    "X16n0308_002:0055a10": "指。何以故。以所標指為明月故。○豈唯亡指亦復不",
    "X16n0308_002:0055a11": "識明之與暗。何以故。即以指體為月明性。明暗二性",
    "X16n0308_002:0055a12": "無所了故。",
    "X16n0308_002:0055a13": "異喻反顯恐猶未了。故復以同喻而正明之。文分",
    "X16n0308_002:0055a14": "三段。初喻迷心性。言愚迷之人。以攀緣心。聞教便",
    "X16n0308_002:0055a15": "謂悟心。如若復有人。觀指為月。此中人喻愚者正",
    "X16n0308_002:0055a16": "明阿難等愚迷同此。○此人下喻迷教體。言如是",
    "X16n0308_002:0055a17": "愚迷之人不但不知心性。亦復不識教體。如彼觀",
    "X16n0308_002:0055a18": "指為月之人。豈唯亡失月輪亦亡其指。此中亡失",
    "X16n0308_002:0055a19": "皆不知義也。何以句喻中徵亡指所以。法中徵迷",
    "X16n0308_002:0055a20": "教所以。言如是愚迷之人所以謂其不知教體者",
    "X16n0308_002:0055a21": "何以故耳。釋中由彼即以能詮之教為所詮之心。",
    "X16n0308_002:0055a22": "如彼觀指為月之人即以所用能標之指為所標",
    "X16n0308_002:0055a23": "明月。豈識指者之所為乎。要知識指者自不以指",
    "X16n0308_002:0055a24": "為月。而知教者豈復以教為心哉。○豈唯下喻迷",
    "X16n0308_002:0055b01": "二相。明即月相。喻靈覺為心相。暗即指相。喻頑塵",
    "X16n0308_002:0055b02": "為教相。言如是愚迷之人不但不識教體兼亦不",
    "X16n0308_002:0055b03": "識靈之與頑。如彼觀指為月之人。豈唯亡指亦復",
    "X16n0308_002:0055b04": "不識明之與暗。何以下喻中徵釋不識明暗所以。",
    "X16n0308_002:0055b05": "法中徵釋不識靈頑所以。言如是愚迷之人。所以",
    "X16n0308_002:0055b06": "謂其不識靈頑者何以故耳。葢教以頑塵為相。心",
    "X16n0308_002:0055b07": "以靈覺為相。而彼既以教體為心。是靈頑二相亦",
    "X16n0308_002:0055b08": "不能了。如彼觀指為月之人即以指體為月明性。",
    "X16n0308_002:0055b09": "明暗二性無所了故。此不唯不得法性尤見其愚",
    "X16n0308_002:0055b10": "迷之甚也。四結合警悟。",
    "X16n0308_002:0055b11": "汝亦如是。",
    "X16n0308_002:0055b12": "此雖結合之語。寓有警悟之意。意謂如我上說指",
    "X16n0308_002:0055b13": "月雙失明暗俱昧者豈是他人。而汝等之心教雙",
    "X16n0308_002:0055b14": "迷靈頑莫辯亦復如是。幸宜自悟。勿至為智者所",
    "X16n0308_002:0055b15": "哂也。(此上四科。總為破所緣法。不分亦可。但以法喻重疊難以銷釋。故不厭煩析也)先破",
    "X16n0308_002:0055b16": "所緣之法竟。二正破能緣之心三。一詳破耳",
    "X16n0308_002:0055b17": "識。二略例餘五。三總以結破。初(現惜緣聲之心不能遽捨。故須",
    "X16n0308_002:0055b18": "詳破)二。一據執反難。二法喻合明。初。",
    "X16n0308_002:0055b19": "若以分別我說法音為汝心者。此心自應離分別音",
    "X16n0308_002:0055b20": "有分別性。",
    "X16n0308_002:0055b21": "所緣既非法性。能緣豈是真心。恐其固執故爾反",
    "X16n0308_002:0055b22": "難。意謂若汝必以分別我說法音之影子為汝心",
    "X16n0308_002:0055b23": "者。但心非無體。而今此心自應離却所分別音時",
    "X16n0308_002:0055b24": "別有能分別性。然前已就塵推破豈遽忘耶。",
    "X16n0308_002:0055c01": "二法喻合明。",
    "X16n0308_002:0055c02": "譬如有客寄宿旅亭。暫止便去終不常住。而掌亭人",
    "X16n0308_002:0055c03": "都無所去。名為亭主。○此亦如是。若真汝心則無所",
    "X16n0308_002:0055c04": "去。云何離聲無分別性。",
    "X16n0308_002:0055c05": "初喻說。客喻能緣之心。旅亭喻所緣之境。客非亭",
    "X16n0308_002:0055c06": "主。偶來棲託曰寄宿。喻識非法性。倐爾攀緣但依",
    "X16n0308_002:0055c07": "附也。亭不適意。一宿即捨。曰暫止便去。喻識心遇",
    "X16n0308_002:0055c08": "不可意聲不耐久緣。方生即滅也。終不常住者縱",
    "X16n0308_002:0055c09": "使適意。非比故鄉。三朝五日定要捨離。喻識心縱",
    "X16n0308_002:0055c10": "遇可意之聲。而所之既倦。情隨事遷。終有謝滅時",
    "X16n0308_002:0055c11": "也。此是同喻。以緣心正同此故。掌亭人謂執掌旅",
    "X16n0308_002:0055c12": "亭之人。喻真心能成立諸法非同宿客。故都無所",
    "X16n0308_002:0055c13": "去。喻真心非比緣心故常住不滅。又以無所去故",
    "X16n0308_002:0055c14": "名為亭主。喻真心以常住不滅故是稱法性。此是",
    "X16n0308_002:0055c15": "異喻。以緣心不同此故。○此亦下法合。此指緣心。",
    "X16n0308_002:0055c16": "或生滅。或常住。亦應如是客主相似。此總合也。若",
    "X16n0308_002:0055c17": "真下別合。意謂果若真是汝心則應如亭主無所",
    "X16n0308_002:0055c18": "去也。此合異喻。云何下合同喻。據前推破無體文",
    "X16n0308_002:0055c19": "云。如汝今者承聽我法。此則因聲而有分別。是則",
    "X16n0308_002:0055c20": "離聲無性。阿難已知。故就此為難。意謂既不如主",
    "X16n0308_002:0055c21": "云何反如暫止便去之客。如我前說離聲無分別",
    "X16n0308_002:0055c22": "性則其非真也明矣。詳破耳識竟。二略例餘五",
    "X16n0308_002:0055c23": "(現執緣聲為心前已詳破。餘五雖現執未起種子方眠。方眠故須例破。未起故惟略言)。",
    "X16n0308_002:0055c24": "斯則豈惟聲分別心。分別我容。離諸色相無分別性。",
    "X16n0308_002:0056a01": "如是乃至分別都無。非色非空。拘舍離等昧為冥諦。",
    "X16n0308_002:0056a02": "離諸法緣無分別性。",
    "X16n0308_002:0056a03": "斯則句牒前為例。謂聲分別心離聲無性已知之",
    "X16n0308_002:0056a04": "矣。豈惟此也即如分別我容之心離諸色相無分",
    "X16n0308_002:0056a05": "別性亦但如暫止之客。非亭主也。如是者重牒上",
    "X16n0308_002:0056a06": "二為例。言二心既皆如是。則分別香味觸法之心",
    "X16n0308_002:0056a07": "離四無性可以例思。今超略而言。乃至分別都無",
    "X16n0308_002:0056a08": "其內守幽閑之心亦復如是。分別都無者六識不",
    "X16n0308_002:0056a09": "緣六塵。唯留定中獨頭內守幽閑。今云非色非空",
    "X16n0308_002:0056a10": "是也。已離六塵粗相故曰非色。猶有幽閑細境故",
    "X16n0308_002:0056a11": "曰非空。拘舍離此云牛舍。即末伽黎之異稱。灌頂",
    "X16n0308_002:0056a12": "謂是其生處。正脈謂是其母名。愚謂既屬異稱生",
    "X16n0308_002:0056a13": "處為是。如此方以生處立奶諱之例。等指同計。如",
    "X16n0308_002:0056a14": "數論師等。彼以定力能通八萬劫外則冥然莫辯。",
    "X16n0308_002:0056a15": "立為冥性。且謂是諸法實性故稱為諦。要知冥然",
    "X16n0308_002:0056a16": "莫辯正同非色非空。幽閑之境猶是微細法塵。由",
    "X16n0308_002:0056a17": "彼不知妄立故曰昧為。妄立昧為。即同內守之心。",
    "X16n0308_002:0056a18": "猶是微細分別。離於法塵為緣依然無性。如彼聲",
    "X16n0308_002:0056a19": "分別心等無以異也。(據正脈懸示。略言識心有五種勝善之用。一者緣佛色相",
    "X16n0308_002:0056a20": "心。二者緣佛聲教心。三者聞法領悟心。四者止散入寂心。五者界外取證心。愚謂此五種心。從正宗以來",
    "X16n0308_002:0056a21": "至此方已破盡。如前阿難云。我見如來三十二相心生愛樂。如來斥以此想不真故有輪轉。此云分別我",
    "X16n0308_002:0056a22": "容離色無性。皆破第一緣佛色相心也。又前云。如汝今者承聽我法。此則因聲而有分別。乃破第二緣佛",
    "X16n0308_002:0056a23": "聲教心也。又此阿難云。而我悟佛現說法音。現以緣心。如來示以緣心聽法此法亦緣等即破第三聞法",
    "X16n0308_002:0056a24": "領悟心也。又前云。縱滅一切見聞覺知內守幽閑猶為法塵分別影事。此云分別都無離諸法緣無分別",
    "X16n0308_002:0056b01": "性即破第四止散入寂心也。又前云。現前雖成九次第定不得漏盡成阿羅漢等已破第五界外取證心",
    "X16n0308_002:0056b02": "也。良以無始生死皆為誤認此心。若唯破其劣惡。恐尚留勝善。今既破其勝善則劣惡之心。自知其不可",
    "X16n0308_002:0056b03": "用也)略例餘五竟。三總以結破。",
    "X16n0308_002:0056b04": "則汝心性各有所還云何為主。",
    "X16n0308_002:0056b05": "則汝心性總指六種緣心。離塵無性故云各有所",
    "X16n0308_002:0056b06": "還。明是客義故曰云何為主。既非是主急當捨離。",
    "X16n0308_002:0056b07": "此且為阿難等拔除疑根。至下乃令其歸無上道。",
    "X16n0308_002:0056b08": "破緣心有還竟。二顯見性無還二。一阿難求",
    "X16n0308_002:0056b09": "示無還。二如來詳為顯示。初。",
    "X16n0308_002:0056b10": "阿難言。若我心性各有所還。則如來說妙明元心云",
    "X16n0308_002:0056b11": "何無還。唯垂哀愍為我宣說。",
    "X16n0308_002:0056b12": "若之一字寓有不自信意。意謂若依佛說我此六",
    "X16n0308_002:0056b13": "種心。性各有所還。此既有還則如來已前所說妙",
    "X16n0308_002:0056b14": "明元心自應無還。但不知云何無還。進取未定。退",
    "X16n0308_002:0056b15": "捨莫決。智墮兩楹如羊觸藩。若非如來哀愍宣說",
    "X16n0308_002:0056b16": "何由解脫。故云唯垂等也。二如來詳為顯示三。",
    "X16n0308_002:0056b17": "一抑揚許示。二能所對辯。三警覺取捨。初。",
    "X16n0308_002:0056b18": "佛告阿難。且汝見我見精明元。此見雖非妙精明心。",
    "X16n0308_002:0056b19": "如第二月。非是月影。○汝應諦聽今當示汝無所還",
    "X16n0308_002:0056b20": "地。",
    "X16n0308_002:0056b21": "初略為抑揚。佛告阿難者應其哀愍之求。且汝見",
    "X16n0308_002:0056b22": "我等酧其宣說之請。如來意謂汝既求我哀愍。我",
    "X16n0308_002:0056b23": "亦不必牽藤引蔓。姑且就汝見我言之。當斯時也",
    "X16n0308_002:0056b24": "能見之情體明用即是本元真心。但以二妄未除",
    "X16n0308_002:0056c01": "尚欠於妙耳。要知此見雖非妙精妙明之心。而見",
    "X16n0308_002:0056c02": "妄一除當體即真。亦如揑目所現之第二月放手",
    "X16n0308_002:0056c03": "即是真月。非與真月。實有異體可尋。月影者水中",
    "X16n0308_002:0056c04": "月影其與真月上下懸殊。虗實不倫。見精明元之",
    "X16n0308_002:0056c05": "心自不類此。故曰非是(正脈云。月有三相。第一是天上淨月。第二是揑目所",
    "X16n0308_002:0056c06": "現旁輪。第三是水中月影。其意以第一月。喻純真之心。第二月。喻見精明元。第三月。喻緣塵分別。知此則",
    "X16n0308_002:0056c07": "抑其未妙。揚其切真之意。亦自可見。問。何不即指純真之心而乃用此曲示。費此申明乎。答。離妄純真之",
    "X16n0308_002:0056c08": "心唯佛乃具。等覺尚帶生相。何況地前諸位。乃至五住凡夫又焉有純真之心可指。而此見性真雖不純。",
    "X16n0308_002:0056c09": "體終不變。如金在鑛非金師莫能辯識。故佛如金師。略為抑揚意在明其切真。但欠於妙。亦如指鑛說金。",
    "X16n0308_002:0056c10": "雖欠於精終不如鍮石之逈然非真也)。○汝應下誡聽許示。無所還",
    "X16n0308_002:0056c11": "地即前阿難所稱本元心地無所從來。亦無所去。",
    "X16n0308_002:0056c12": "故直以無所還地稱之。蓋為應前云何無還之請",
    "X16n0308_002:0056c13": "而許示耳。抑揚許示竟。",
    "X16n0308_002:0056c14": "二能所對辯二。一所見有還。二能見無還。初",
    "X16n0308_002:0056c15": "二。一具列所見。二備明有還。初。",
    "X16n0308_002:0056c16": "阿難。此大講堂洞開東方。日輪升天則有明耀。中夜",
    "X16n0308_002:0056c17": "黑月雲霧晦暝則復昏暗。戶牖之隙則復見通。牆宇",
    "X16n0308_002:0056c18": "之間則復觀壅。分別之處則復見緣。頑虗之中徧是",
    "X16n0308_002:0056c19": "空性。鬱[土*孛]之象則紆昏塵。澄霽斂氛又觀清淨。",
    "X16n0308_002:0056c20": "此中具列八相而分四對。一明暗對。講堂洞開者",
    "X16n0308_002:0056c21": "是戶皆張洞然大開也。東方二字宜連下為句。言",
    "X16n0308_002:0056c22": "日輪始自東方故云東方日輪。升天者謂漸次上",
    "X16n0308_002:0056c23": "升轉歷於中天也。光射講堂故云則有明耀。中夜",
    "X16n0308_002:0056c24": "子夜也。黑月月朔也。晦暝掩蔽也。言子夜已昏況",
    "X16n0308_002:0057a01": "當月朔。又值雲掩霧蔽。則不唯微昏且昏極而至",
    "X16n0308_002:0057a02": "於暗矣。戶牖下通壅對。隙謂中間空隙處也。內外",
    "X16n0308_002:0057a03": "不隔故云則復見通。牆謂牆壁。宇謂屋四垂也。內",
    "X16n0308_002:0057a04": "外不通故云則復觀壅。壅者窒塞之義。分別下色",
    "X16n0308_002:0057a05": "空對。分別之處謂諸識所分別境。如色聲香味觸。",
    "X16n0308_002:0057a06": "俱屬所緣色塵故云則復見緣。頑虗異色處也。冥",
    "X16n0308_002:0057a07": "然無知故以頑稱。通以太空為體故云徧是空性。",
    "X16n0308_002:0057a08": "鬱[土*孛]下染淨對。氣結曰鬱。沙飛曰[土*孛]。紆綰環也。言",
    "X16n0308_002:0057a09": "鬱不自鬱乃綰彼昏昧之氣。[土*孛]不自[土*孛]乃環彼塵",
    "X16n0308_002:0057a10": "揚之沙。古德云。此與空虗。體相顛倒。餘皆上體下",
    "X16n0308_002:0057a11": "相至下還處自見。澄霽者天澄雨霽之時。斂收也。",
    "X16n0308_002:0057a12": "氛塵氣也。塵氣既收。蒼然一色。故云又觀清淨。",
    "X16n0308_002:0057a13": "二備明有還。",
    "X16n0308_002:0057a14": "阿難。汝咸看此諸變化相。吾今各還本所因處。○云",
    "X16n0308_002:0057a15": "何本因。阿難。此諸變化。明還日輪。何以故。無日不明。",
    "X16n0308_002:0057a16": "明因屬日。是故還日。暗還黑月。通還戶牖。壅還牆宇。",
    "X16n0308_002:0057a17": "緣還分別。頑虗還空。鬱[土*孛]還塵。清明還霽。○則諸世",
    "X16n0308_002:0057a18": "間一切所有不出斯類。",
    "X16n0308_002:0057a19": "初現前許還。咸看者現前俱見也。明暗通壅等時",
    "X16n0308_002:0057a20": "相凌奪。故云諸變化相。本所因起之處。即是後來",
    "X16n0308_002:0057a21": "還滅之處。許示此義故云吾今各還。謂各令其還",
    "X16n0308_002:0057a22": "也。○云何下詳一例餘。徵起語略。具足應言云何",
    "X16n0308_002:0057a23": "各還本因。此諸變化等。八相之中且約明相言之。",
    "X16n0308_002:0057a24": "明隨日滅即是還日。何以故等徵釋還日所以。無",
    "X16n0308_002:0057b01": "日之時不能見明。則明所因起之處屬於日輪。如",
    "X16n0308_002:0057b02": "影隨形。形銷影滅故云是故還日。暗等七還唯列",
    "X16n0308_002:0057b03": "標詞。不具徵釋者可例知故。○則諸下以類該盡。",
    "X16n0308_002:0057b04": "明該一切明類。乃至淨該一切淨類。故云不出。據",
    "X16n0308_002:0057b05": "此則諸世間中一切所有無不還者。所見有還竟。",
    "X16n0308_002:0057b06": "二能見無還。",
    "X16n0308_002:0057b07": "汝見八種見精明性當欲誰還。何以故。若還於明。則",
    "X16n0308_002:0057b08": "不明時無復見暗。雖明暗等種種差別。見無差別。",
    "X16n0308_002:0057b09": "汝見八種等。帶所見之相以標能見之性。以正見",
    "X16n0308_002:0057b10": "八種之時。見精明性湛然盈滿。易覺知故。當將也。",
    "X16n0308_002:0057b11": "誰何也。問以當欲誰還者令其自審。於八相中將",
    "X16n0308_002:0057b12": "欲因何者俱還。亦明知必無而故為難問。何以句",
    "X16n0308_002:0057b13": "徵非問。謂以何以故作如是問。若還下顯正理。謂",
    "X16n0308_002:0057b14": "設若見還於明。則不明無見自應無復見暗。今實",
    "X16n0308_002:0057b15": "不爾。試觀前塵雖明暗等相傾相奪種種差別。而",
    "X16n0308_002:0057b16": "見性明來見明暗來見暗始終無有差別。其猶明",
    "X16n0308_002:0057b17": "鏡當臺有物斯現。鏡豈有去來於其間哉。見無所",
    "X16n0308_002:0057b18": "還亦復如是。能所對辯竟。三警覺取捨。",
    "X16n0308_002:0057b19": "諸可還者自然非汝。不汝還者非汝而誰。",
    "X16n0308_002:0057b20": "諸可還者指八相言。俱屬前塵故曰自然非汝。不",
    "X16n0308_002:0057b21": "汝還者指見性言。不離汝而與物俱還。明是自性",
    "X16n0308_002:0057b22": "故曰非汝而誰。據此則一向循塵忘失自性者亦",
    "X16n0308_002:0057b23": "可以知警矣。如來破顯二心竟。",
    "X16n0308_002:0057b24": "三結歎自受輪溺。",
    "X16n0308_002:0057c01": "則知汝心本妙明淨。汝自迷悶喪本受輪。於生死中",
    "X16n0308_002:0057c02": "常被漂溺。是故如來名可憐愍。",
    "X16n0308_002:0057c03": "則知者承上無還而言。無還故不為諸相所遷曰",
    "X16n0308_002:0057c04": "本妙。不為明暗通壅所轉曰本明。不為色空染淨",
    "X16n0308_002:0057c05": "所奪曰本淨。明知有此而乃惑於緣心。無智自解",
    "X16n0308_002:0057c06": "是為自迷自悶。由此所以喪其本妙明淨之心未",
    "X16n0308_002:0057c07": "能薦取。隨彼不妙不明不淨之識受於輪轉。在凡",
    "X16n0308_002:0057c08": "流於分段。習小墜於變易。於二生死中常被漂溺。",
    "X16n0308_002:0057c09": "其猶佩珠作丐親友見傷。是故如來於前名汝等",
    "X16n0308_002:0057c10": "為可憐愍者。嗚乎。阿難親於佛前耳提面命。猶自",
    "X16n0308_002:0057c11": "取捨纏綿動佛憐愍。況夫末世凡流情識俱在。動",
    "X16n0308_002:0057c12": "以見道自矜。嗤他不如。聞佛結歎之語宜知慚愧。",
    "X16n0308_002:0057c13": "按阿難所求四義中此科兼具寂常三義。謂八相",
    "X16n0308_002:0057c14": "任遷而不動寂也。八相任去而不滅常也。顯見無",
    "X16n0308_002:0057c15": "還竟。",
    "X16n0308_002:0057c16": "六顯見不雜二。一阿難以物見混雜為疑。二如",
    "X16n0308_002:0057c17": "來以物見分明為釋。初。",
    "X16n0308_002:0057c18": "阿難言。我雖識此見性無還。云何得知是我真性。",
    "X16n0308_002:0057c19": "阿難意謂承佛上示。雖識見性不與諸相俱還。但",
    "X16n0308_002:0057c20": "正見諸相時此見即徧在諸相。似非局於自己。云",
    "X16n0308_002:0057c21": "何得知不屬於物而是我之真性。此疑見性有時",
    "X16n0308_002:0057c22": "在物有時在我依然與彼有去有來者無異。是此",
    "X16n0308_002:0057c23": "科但為增明上科之義(問。見性周徧。物我同體。正是妙悟。何不就其所見。引",
    "X16n0308_002:0057c24": "令玄會。而乃強與分析令成局見。其猶驅海作漚豈智者之所為乎。答。阿難尚未深領豈成妙悟。若但以",
    "X16n0308_002:0058a01": "其口角相似。過為接引。反成狂解。今之本參未破妄擬高遠者類多由於盲師瞎印。如來知機知法豈若",
    "X16n0308_002:0058a02": "彼哉)。二如來以物見分明為釋三。一通明十界",
    "X16n0308_002:0058a03": "見量。二別就阿難顯示。三結責疑問不當。初(良以",
    "X16n0308_002:0058a04": "聖凡體同遠近用別。是知正見諸相時徧在諸相。但是用之所及。豈可以此而疑見屬於彼哉)。",
    "X16n0308_002:0058a05": "佛告阿難。吾今問汝。今汝未得無漏清淨。承佛神力",
    "X16n0308_002:0058a06": "見於初禪得無障礙。而阿那律見閻浮提如觀掌中",
    "X16n0308_002:0058a07": "菴摩羅果。○諸菩薩等見百千界。○十方如來窮盡",
    "X16n0308_002:0058a08": "微塵清淨國土。無所不矚。○眾生洞視不過分寸。",
    "X16n0308_002:0058a09": "初二乘見量。(文中雖無辟支取例應有)吾今問汝句問字應是",
    "X16n0308_002:0058a10": "示字。以此下皆示教之語。無問詞故。阿難方證初",
    "X16n0308_002:0058a11": "果。纔斷見漏故未得無漏清淨。見量雖通初禪未",
    "X16n0308_002:0058a12": "必無礙。故是承佛神力此初果見量也。阿那律此",
    "X16n0308_002:0058a13": "云無貧。亦云不滅。因中以稗飯施辟支佛。果感九",
    "X16n0308_002:0058a14": "十一劫不受貧窮享福不滅故。尊者是佛從弟。因",
    "X16n0308_002:0058a15": "樂睡被訶精進失目。如來示以三昧。修習證果。遂",
    "X16n0308_002:0058a16": "獲天眼。自陳圓通文云我不因眼觀見十方。精真",
    "X16n0308_002:0058a17": "洞然如觀掌果。維摩經。那律答嚴淨梵王亦云。吾",
    "X16n0308_002:0058a18": "見此三千世界如觀掌果。今云見閻浮提豈反劣",
    "X16n0308_002:0058a19": "於初果。詳後顯見無礙科中阿難自述觀勝藏殿",
    "X16n0308_002:0058a20": "居日月宮。其見周圓徧娑婆國。然居日月宮其見",
    "X16n0308_002:0058a21": "只合徧閻浮提。或因兩科鱗次筆授互誤。再詳。菴",
    "X16n0308_002:0058a22": "摩羅此云難分別。桃柰相似。生熟難分。此方所無。",
    "X16n0308_002:0058a23": "故存梵名。此四果見量也。○諸菩下菩薩見量。一",
    "X16n0308_002:0058a24": "界一佛土也。心地觀云。初地見百佛土。二地見千",
    "X16n0308_002:0058b01": "佛土。乃至十地見無量土。今云見百千界者謂或",
    "X16n0308_002:0058b02": "見百界。或見千界等。非一定也。○十方下諸佛見",
    "X16n0308_002:0058b03": "量。清淨國土諸佛受用土也。散在華藏不啻如佛",
    "X16n0308_002:0058b04": "剎微塵之數。其間種種形相。種種名字等。如來究",
    "X16n0308_002:0058b05": "竟明了故曰窮盡。雖至纖悉亦皆洞然無礙。故曰",
    "X16n0308_002:0058b06": "無所不矚。○眾生下凡夫見量。洞視者約現量言。",
    "X16n0308_002:0058b07": "言眾生現量所見。能以洞然無礙者唯在障內。設",
    "X16n0308_002:0058b08": "有分寸之隔則不過矣。(正脈云。不過分寸者有二意。一者對勝說劣意。自諸",
    "X16n0308_002:0058b09": "聖極於如來。較至眾生。縱窮其量。亦不過分寸而已。二者收盡含生意。上既齊於如來。下必齊於蜎蝡。故",
    "X16n0308_002:0058b10": "上至窮盡國土。下至不過分寸也)通明十界見量竟",
    "X16n0308_002:0058b11": "二別就阿難顯示二。一正為顯示。二預防謬執",
    "X16n0308_002:0058b12": "初三。一教以自分。二代為揀擇。三結示不混。",
    "X16n0308_002:0058b13": "初。",
    "X16n0308_002:0058b14": "阿難。且吾與汝觀四天王所住宮殿。中間徧覽水陸",
    "X16n0308_002:0058b15": "空行。雖有昏明種種形像。無非前塵分別留礙。○汝",
    "X16n0308_002:0058b16": "應於此分別自他。",
    "X16n0308_002:0058b17": "初具列能所。此中曰觀曰覽皆為能見之性。曰四",
    "X16n0308_002:0058b18": "宮曰三行曰昏明等。皆為所見之境。且吾與汝等。",
    "X16n0308_002:0058b19": "即就現前所見言之。如來意謂汝今已超凡見。聖",
    "X16n0308_002:0058b20": "見尚非所及。縱見初禪亦仗佛神力方得無礙。俱",
    "X16n0308_002:0058b21": "非汝之現量。即今且就吾之與汝現前所觀處言",
    "X16n0308_002:0058b22": "之。四天王宮在須彌四面。東方持國天王居黃金",
    "X16n0308_002:0058b23": "埵。南方增長天王居琉璃埵。西方廣目天王居白",
    "X16n0308_002:0058b24": "銀埵。北方多聞天王居水晶埵。宮殿皆是眾寶所",
    "X16n0308_002:0058c01": "成。平山腰而齊日月。去地四萬二千由旬。猶是阿",
    "X16n0308_002:0058c02": "難現量所及。中間者地上天下。地上有水有陸。天",
    "X16n0308_002:0058c03": "下有空。水行如魚躍蛟馳。陸行如人來畜往。空行",
    "X16n0308_002:0058c04": "如雲騰鳥飛等。一一用目循歷故云徧覽。此約物",
    "X16n0308_002:0058c05": "體言之。其間雲屯則昏。日照則明。山隔則塞。風過",
    "X16n0308_002:0058c06": "則通。分別成色。異色顯空。塵起則染。澄霽則淨。故",
    "X16n0308_002:0058c07": "曰種種形像。此約變相言之。此等俱屬前塵由分",
    "X16n0308_002:0058c08": "別顯。於汝見性而作留礙故曰無非。是能所已自",
    "X16n0308_002:0058c09": "歷然特阿難自混耳。○末二句因其自混。故教以",
    "X16n0308_002:0058c10": "汝應云云。二代為揀擇(佛雖教以自分。阿難終竟不悟。故復代擇。所謂",
    "X16n0308_002:0058c11": "憐兒不覺醜也)。",
    "X16n0308_002:0058c12": "今吾將汝擇於見中。誰是我體。誰為物象。○阿難。極",
    "X16n0308_002:0058c13": "汝見源。從日月宮是物非汝。至七金山周徧諦觀。雖",
    "X16n0308_002:0058c14": "種種光亦物非汝。漸漸更觀雲騰鳥飛風動塵起樹",
    "X16n0308_002:0058c15": "木山川草芥人畜咸物非汝。",
    "X16n0308_002:0058c16": "初許以代擇。將與也。代也。擇於見中謂揀擇於能",
    "X16n0308_002:0058c17": "見所見中也。二誰字乃教以著意。言物象我體必",
    "X16n0308_002:0058c18": "代汝揀辯誰是。決不混也。○阿難下正與揀示。極",
    "X16n0308_002:0058c19": "盡也。見源即是眼根。謂教以盡其眼根之量觀之。",
    "X16n0308_002:0058c20": "從者除上不論。言二宮齊於四王正阿難現量所",
    "X16n0308_002:0058c21": "見。再上則非仗佛加不能無礙故。是物非汝者。日",
    "X16n0308_002:0058c22": "月雖明無靈覺故。七金山次日月而下也。持雙持",
    "X16n0308_002:0058c23": "軸擔木善見馬耳象鼻魚嘴環繞須彌。間以香水",
    "X16n0308_002:0058c24": "共有七重。其體皆金。一一用目循歷故曰周徧諦",
    "X16n0308_002:0059a01": "觀。種種光即金山之光。雖映物而成種種終為頑",
    "X16n0308_002:0059a02": "明。故云亦物非汝。漸漸更觀者次金山而下以至",
    "X16n0308_002:0059a03": "地上也。雲騰鳥飛風動塵起皆屬空中所有。樹木",
    "X16n0308_002:0059a04": "山川草芥人畜兼於水陸所明。通為所見故曰咸",
    "X16n0308_002:0059a05": "物非汝。如此開示。如來可謂眉毛拖地矣。代為揀",
    "X16n0308_002:0059a06": "擇竟。三結示不混。",
    "X16n0308_002:0059a07": "阿難。是諸近遠諸有物性雖復差殊。同汝見精清淨",
    "X16n0308_002:0059a08": "所矚。○則諸物類自有差別見性無殊。○此精妙明",
    "X16n0308_002:0059a09": "誠汝見性。",
    "X16n0308_002:0059a10": "初牒前能所。近指地上。遠指二宮。其間種種差殊",
    "X16n0308_002:0059a11": "故云諸有物性。正脈云。諸物羅列於見性之中者",
    "X16n0308_002:0059a12": "千態萬狀是也。所見雖有差殊。能見實無二體。故",
    "X16n0308_002:0059a13": "曰同汝見精清淨所矚。見精言清淨者以有清淨",
    "X16n0308_002:0059a14": "本然義故。正脈云。見性徧見於諸物之上者朗然",
    "X16n0308_002:0059a15": "一照是也。○則諸下示以不混。物自差別者不混",
    "X16n0308_002:0059a16": "於見。見性無殊者不混於物。是物自物。而見自見",
    "X16n0308_002:0059a17": "矣。○末二句教以認取。然既瓜豆分明。理應無疑。",
    "X16n0308_002:0059a18": "故直教之曰此精妙明誠汝見性。如此開示。有何",
    "X16n0308_002:0059a19": "不明。而阿難猶未敢認。所謂知法者懼矣。正為顯",
    "X16n0308_002:0059a20": "示竟。二預防謬執二。一自語相違防。二世間",
    "X16n0308_002:0059a21": "相違防。初(此科義稍隱晦。不避煩分)四。一防謬執。二遮轉",
    "X16n0308_002:0059a22": "救。三破他宗。四成自宗。初(恐阿難謬執云佛雖如是開示。而我自覺",
    "X16n0308_002:0059a23": "此見一涉於外即同諸物。云何不是物耶。故如來以此防云)。",
    "X16n0308_002:0059a24": "若見是物則汝亦可見吾之見。",
    "X16n0308_002:0059b01": "意謂。若汝一定執言見是物者。是物則成可見。彼",
    "X16n0308_002:0059b02": "此應同。則汝今者既能徧見諸物。亦可見吾之見。",
    "X16n0308_002:0059b03": "若不見吾之見而言見是物者。則自語相違矣。",
    "X16n0308_002:0059b04": "二遮轉救(恐彼救云。我與如來同見一物之時我見佛見正相會遇。即為見佛之見。云何",
    "X16n0308_002:0059b05": "不見耶。故如來以此防云)。",
    "X16n0308_002:0059b06": "若同見者名為見吾。吾不見時何不見吾不見之處。",
    "X16n0308_002:0059b07": "意謂若汝謬言。同見一物之時名為見吾之見者。",
    "X16n0308_002:0059b08": "吾今閉眼不見。當斯時也吾見已離彼物。自應顯",
    "X16n0308_002:0059b09": "然有吾不見之跡。汝亦應見。汝今云何不能見吾",
    "X16n0308_002:0059b10": "不見之處而指其分齊。葢如來明知見性無跡可",
    "X16n0308_002:0059b11": "憑。為遮轉救故作如是難耳。三破他宗(恐又謬云。佛既",
    "X16n0308_002:0059b12": "閉眼不見。我即但見彼物即是見佛不見之處。云何如來謂我不見。故如來以此防云)。",
    "X16n0308_002:0059b13": "若見不見自然非彼不見之相。",
    "X16n0308_002:0059b14": "意謂若汝謬言。但見彼物即是見吾不見之處者。",
    "X16n0308_002:0059b15": "既但見彼物。則吾見已離於物矣。既離於物自然",
    "X16n0308_002:0059b16": "非彼不見之相。(不見之相即指物言。猶云自然非彼物也)汝前所立見",
    "X16n0308_002:0059b17": "性是物之宗則不成矣。四成自宗(恐被破迴護。順前佛所難",
    "X16n0308_002:0059b18": "云。我實不見佛所不見之地。故如來就此成立自宗云)。",
    "X16n0308_002:0059b19": "若不見吾不見之地自然非物。云何非汝。",
    "X16n0308_002:0059b20": "意謂若我閉眼不見之時。汝實不能見吾不見之",
    "X16n0308_002:0059b21": "地者。則我開眼見物之時汝亦不能見吾之見。是",
    "X16n0308_002:0059b22": "則物是有相。見是無相。吾見自然非物。反以成立",
    "X16n0308_002:0059b23": "我前所說物見無混之宗。云何不是汝耶。自語相",
    "X16n0308_002:0059b24": "違防竟。二世間相違防二。一牒執轉難。二遮",
    "X16n0308_002:0059c01": "救警悟。初。",
    "X16n0308_002:0059c02": "又則汝今見物之時。汝既見物物亦見汝。體性紛雜。",
    "X16n0308_002:0059c03": "則汝與我并諸世間不成安立。",
    "X16n0308_002:0059c04": "又字重牒前執。如云。又若見是物者。則汝今見物",
    "X16n0308_002:0059c05": "之時彼物亦應是見。遂據此難云。汝既見物彼物",
    "X16n0308_002:0059c06": "亦應見汝。物若有見則轉成有情。以此為例汝應",
    "X16n0308_002:0059c07": "轉成無情。如是則有情無情體性紛然雜亂不可",
    "X16n0308_002:0059c08": "分矣。有情無情。尚不可分。況汝之與我益不可分。",
    "X16n0308_002:0059c09": "是則汝之與我并諸世間所有不成彼此安立之",
    "X16n0308_002:0059c10": "相。又墮一分世間相違過矣。二遮救警悟(恐彼救云。",
    "X16n0308_002:0059c11": "我今見佛之時自是我見於佛。非佛見於我。何得雜亂。故如來據此遮云)。",
    "X16n0308_002:0059c12": "阿難。若汝見時是汝非我。見性周徧非汝而誰。",
    "X16n0308_002:0059c13": "意謂若汝見我之時。是汝見我。非我見汝。而汝我",
    "X16n0308_002:0059c14": "不紛雜矣。以此為例。則見性周徧一切物時亦應",
    "X16n0308_002:0059c15": "無有紛雜。非汝真性而是誰之真性。此如來明明",
    "X16n0308_002:0059c16": "提撕。所謂警悟者以此。別就阿難顯示竟。",
    "X16n0308_002:0059c17": "三結責疑問不當。",
    "X16n0308_002:0059c18": "云何自疑汝之真性。○性汝不真取我求實。",
    "X16n0308_002:0059c19": "初責疑不當。言如上所擇物我分明。云何自疑汝",
    "X16n0308_002:0059c20": "之真性不敢認取而恐其有混耶。○性汝下責問",
    "X16n0308_002:0059c21": "不當。言真性在汝不自以為真。反取我語以求真",
    "X16n0308_002:0059c22": "實。其猶種種問橋宜乎為智者所呵矣。然此科既",
    "X16n0308_002:0059c23": "唯增明前義。仍是足前寂常二字。若約不混似亦",
    "X16n0308_002:0059c24": "兼於明字。以下文超情離見自有正顯明字之文。",
    "X16n0308_002:0060a01": "此不預焉。顯見不雜竟。",
    "X16n0308_002:0060a02": "七顯見無礙二。一阿難以不定有礙為疑。二如",
    "X16n0308_002:0060a03": "來以忘塵無礙為釋。初。",
    "X16n0308_002:0060a04": "阿難白佛言。世尊。若此見性必我非餘。○我與如來",
    "X16n0308_002:0060a05": "觀四天王勝藏寶殿居日月宮。此見周圓徧娑婆國。",
    "X16n0308_002:0060a06": "退歸精舍秪見伽藍。清心戶堂但瞻簷廡。○世尊。此",
    "X16n0308_002:0060a07": "見如是。其體本來周徧一界。今在室中唯滿一室。為",
    "X16n0308_002:0060a08": "復此見縮大為小。為當牆宇夾令斷絕。○我今不知",
    "X16n0308_002:0060a09": "斯義所在。願垂弘慈為我敷演。",
    "X16n0308_002:0060a10": "初按定是我。是我應當認取。有礙恐其非真。故先",
    "X16n0308_002:0060a11": "按定是我。而下方出其有礙以明自己。非是推諉",
    "X16n0308_002:0060a12": "不認乃竟由未敢認耳。○我與下自陳不定。勝藏",
    "X16n0308_002:0060a13": "殿天王貯珍寶處也。初成之時請佛說法。以邀吉",
    "X16n0308_002:0060a14": "祥。阿難隨佛因得同觀。故云我與。二宮天子乘便",
    "X16n0308_002:0060a15": "請佛。故又云居日月宮。灌頂云。日宮縱廣五十一",
    "X16n0308_002:0060a16": "由旬。月宮縱廣四十九由旬。皆摩尼寶成。天人充",
    "X16n0308_002:0060a17": "滿其中。起世經云。五風所持。(謂持風令不墜。住風令安住。隨順轉風令",
    "X16n0308_002:0060a18": "順行。攝風令緩急。將行風令得中也)此見周圓者自二宮而遠觀。然",
    "X16n0308_002:0060a19": "二宮雖圍繞須彌。從閻浮而升。且約南面言之。據",
    "X16n0308_002:0060a20": "此則徧娑婆國應是徧閻浮提。前後互誤。上科已",
    "X16n0308_002:0060a21": "辯。孤山云。初天唯見一四天下。而言徧娑婆國即",
    "X16n0308_002:0060a22": "指一小剎而言。非大千也。俟再考。退歸精舍者。謂",
    "X16n0308_002:0060a23": "自天而下還到祇桓也。樹垣圍繞外則不覩。故云",
    "X16n0308_002:0060a24": "秪見伽藍。伽藍即指精舍。具云僧伽藍摩。此云眾",
    "X16n0308_002:0060b01": "園。以是僧眾和合處故。清心戶堂即指講堂。以聞",
    "X16n0308_002:0060b02": "法能清心地濁故。戶內堂中不能遠見。故云但瞻",
    "X16n0308_002:0060b03": "簷廡。簷廡謂飛簷廊廡也。此約一見而大小不定。",
    "X16n0308_002:0060b04": "為下文致疑之端。○世尊下躡以成疑。上陳見有",
    "X16n0308_002:0060b05": "三相。一徧界二見園三瞻廡。今為躡前後二相。但",
    "X16n0308_002:0060b06": "要顯出不定之義。上云瞻廡此云滿室者。廡內即",
    "X16n0308_002:0060b07": "室略變其文也。二為字乃持疑不決之詞。言在天",
    "X16n0308_002:0060b08": "本徧。在室則局。是必為室之所礙。然有二義可思。",
    "X16n0308_002:0060b09": "一者為室所拘。縮一界之大而為一室之小。如過",
    "X16n0308_002:0060b10": "卑門身則鞠脊。二者為牆所夾。斷周徧之一而成",
    "X16n0308_002:0060b11": "不徧之二。如築高隄水則兩分。是二皆為受礙。兩",
    "X16n0308_002:0060b12": "疑不決故云為復此見云云。○我今下求慈敷演。",
    "X16n0308_002:0060b13": "斯義即見性大小之義。在縮在夾實未明了。故云",
    "X16n0308_002:0060b14": "我今不知。疑深障重非弘慈不能決。事玄理微非",
    "X16n0308_002:0060b15": "敷演無以明。故云願垂弘慈云云。阿難以不定有",
    "X16n0308_002:0060b16": "礙為疑竟。二如來以忘塵無礙為釋三。一略",
    "X16n0308_002:0060b17": "出大旨。二詳以喻明。三原理直示。初。",
    "X16n0308_002:0060b18": "佛告阿難。一切世間大小內外諸所事業各屬前塵。",
    "X16n0308_002:0060b19": "不應說言見有舒縮。",
    "X16n0308_002:0060b20": "世間雖通三種。今論前塵且約器世間言。從天至",
    "X16n0308_002:0060b21": "地。難盡多種。故云一切。大如一界。小如一室。內如",
    "X16n0308_002:0060b22": "園中。外如垣外。此諸所有皆是眾生隨心所造。隨",
    "X16n0308_002:0060b23": "作所成。故云事業。前塵雖通五種。今對見性且約",
    "X16n0308_002:0060b24": "色塵言。各屬者謂大亦前塵自大。小亦前塵自小。",
    "X16n0308_002:0060c01": "內亦前塵自內。外亦前塵自外。正顯大小內外與",
    "X16n0308_002:0060c02": "見性無與焉。舒縮應言縮斷。方應阿難所疑。葢譯",
    "X16n0308_002:0060c03": "者略失意耳。見性體同。隨緣用異。但自忘緣。見本",
    "X16n0308_002:0060c04": "無差。若言見有縮斷。何異掬空截光故不應也。",
    "X16n0308_002:0060c05": "二詳以喻明二。一喻四相屬塵。二喻見無縮斷。",
    "X16n0308_002:0060c06": "初二。一正喻。二斥問。初。",
    "X16n0308_002:0060c07": "譬如方器中見方空。吾復問汝。此方器中所見方空",
    "X16n0308_002:0060c08": "為復定方。為不定方。若定方者別安圓器空應不圓。",
    "X16n0308_002:0060c09": "若不定者在方器中應無方空。",
    "X16n0308_002:0060c10": "方圓喻大小內外。今取釋便。且約大小言之。方器",
    "X16n0308_002:0060c11": "喻一界。方空喻一界之見。言汝之見性在天本徧",
    "X16n0308_002:0060c12": "一界。譬如方器中見方空。吾復下就喻推徵。以喻",
    "X16n0308_002:0060c13": "明而法自明故。問以方器方空定方不定方者正",
    "X16n0308_002:0060c14": "令自審一界之見定大不定大也。定大則入室之",
    "X16n0308_002:0060c15": "時見應不小。亦如空若定方。別安圓器空應不圓。",
    "X16n0308_002:0060c16": "不定大則離室在天見應不大。亦如空若不定方",
    "X16n0308_002:0060c17": "者更令在方器中應無方空。今俱不爾。是知見無",
    "X16n0308_002:0060c18": "大小大小屬塵。亦如空無方圓方圓在器。知此義",
    "X16n0308_002:0060c19": "者自不以縮夾為疑焉。二斥問。",
    "X16n0308_002:0060c20": "汝言不知斯義所在。義性如是。云何為在。",
    "X16n0308_002:0060c21": "汝言句牒其所問。義性下斥以不應。意謂汝前問",
    "X16n0308_002:0060c22": "言不知見性大小內外如斯四義所在。然此四種",
    "X16n0308_002:0060c23": "義性各屬前塵。亦如方圓在器是也。既知如是。云",
    "X16n0308_002:0060c24": "何謂其為在縮在夾。故我前云不應說言云云。喻",
    "X16n0308_002:0061a01": "四相屬塵竟。二喻見無縮斷二。一正喻。二斥",
    "X16n0308_002:0061a02": "問。初。",
    "X16n0308_002:0061a03": "阿難。若復欲令入無方圓但除器方。空體無方。不應",
    "X16n0308_002:0061a04": "說言更除虗空方相所在。",
    "X16n0308_002:0061a05": "阿難所以不敢遽認見性為心者葢為嫌其有礙。",
    "X16n0308_002:0061a06": "欲令入於無礙。故如來原其意而譬之曰。若復厭",
    "X16n0308_002:0061a07": "虗空之方圓欲令入無方圓者事亦不難。但除二",
    "X16n0308_002:0061a08": "句正明不難之義。是中二方字非對圓之方。乃方",
    "X16n0308_002:0061a09": "向之方。以方圓長短大小等皆方向也。而言但除",
    "X16n0308_002:0061a10": "器方空體無方者。謂但能除却器之方向而空體",
    "X16n0308_002:0061a11": "自無方向。喻阿難等但能忘却前塵而見性自無",
    "X16n0308_002:0061a12": "大小等礙。若必欲除却見性礙相。其猶鑿空削虗。",
    "X16n0308_002:0061a13": "欲除其方向相狀秪益自勞。故云不應說言云云。",
    "X16n0308_002:0061a14": "方相所在者謂方向相狀所在之處。觀此益知上",
    "X16n0308_002:0061a15": "二方字非對圓說方。字同用別。應須善會。二斥",
    "X16n0308_002:0061a16": "問。",
    "X16n0308_002:0061a17": "若如汝問。入室之時縮見令小。仰觀日時汝豈挽見",
    "X16n0308_002:0061a18": "齊於日面。若築牆宇能夾見斷。穿為小竇寧無續跡。",
    "X16n0308_002:0061a19": "是義不然。",
    "X16n0308_002:0061a20": "陳疑原為致問。故無妨說問也。入室之時等且按",
    "X16n0308_002:0061a21": "定所疑。仰觀下乃約挽以難。言入室之時既因縮",
    "X16n0308_002:0061a22": "之而小。觀日之時必緣挽之而長。理所必無故以",
    "X16n0308_002:0061a23": "豈挽為難。挽者牽挽引伸義也。若築二句亦按定",
    "X16n0308_002:0061a24": "所疑。穿為下又約續以難。言築牆之時既能夾之",
    "X16n0308_002:0061b01": "使斷。穿竇之時必因續之方連。亦理所必無故以",
    "X16n0308_002:0061b02": "寧無為難。竇孔也。續者接聯綰結義也。末句結斥。",
    "X16n0308_002:0061b03": "言說挽說續既非見理。而疑縮疑夾豈是性義。故",
    "X16n0308_002:0061b04": "直斥之曰是義不然。詳以喻明竟。三原理直示。",
    "X16n0308_002:0061b05": "一切眾生從無始來迷己為物。失於本心為物所轉。",
    "X16n0308_002:0061b06": "故於是中觀大觀小。○若能轉物。則同如來。身心圓",
    "X16n0308_002:0061b07": "明。不動道場。於一毛端便能含受十方國土。",
    "X16n0308_002:0061b08": "初物轉成礙。一切眾生總該凡外權小。凡未能深",
    "X16n0308_002:0061b09": "達法空無有能出此礙者。從無始來者謂自有妄",
    "X16n0308_002:0061b10": "識已來。有妄識即有分別。由分別故不了唯心。執",
    "X16n0308_002:0061b11": "諸法為實有故曰迷己為物。由迷己故遺失本來",
    "X16n0308_002:0061b12": "周徧之心。由執實故為彼諸物之所轉動。如纔見",
    "X16n0308_002:0061b13": "一物便行取著是也。由取著故為彼所礙。故於是",
    "X16n0308_002:0061b14": "物之中觀大觀小。緣此所以宛似見性有大小耳。",
    "X16n0308_002:0061b15": "○若能下轉物便融。轉物者始而以觀行力。忘塵",
    "X16n0308_002:0061b16": "入性。(理法界)繼而以脩習力。以性融塵。(理事無礙法界)然後",
    "X16n0308_002:0061b17": "以證入力。旋事同理。(事事無礙法界)事既同理。妙用等佛。",
    "X16n0308_002:0061b18": "故云則同如來。既同如來則不唯見性周徧。而現",
    "X16n0308_002:0061b19": "前若身若心一一皆稱性圓明。徧照法界。是故毗",
    "X16n0308_002:0061b20": "盧遮那名徧一切處。亦名光明徧照尊也。雖徧照",
    "X16n0308_002:0061b21": "法界而不違本處。故云不動道場。以如來本所在",
    "X16n0308_002:0061b22": "處即道場故。此是廣正不礙狹依。毛端謂一毛頭",
    "X16n0308_002:0061b23": "也。稱性普融。故能含十方國。此是狹正不礙廣依。",
    "X16n0308_002:0061b24": "今取文理顯然。且約廣狹無礙釋之。以義推求更",
    "X16n0308_002:0061c01": "該餘玄。按阿難所請。此科義當妙字。顯見無礙竟",
    "X16n0308_002:0061c02": "八顯見不分。(正脈云。夫見性量括十方。體含萬法。其與萬法非即非離。唯其非即也故",
    "X16n0308_002:0061c03": "能靈光獨耀。逈脫根塵。身界無干。生死不繫。眾生不達斯義。則混淆真妄。沉溺輪迴。既無智以自分。終何",
    "X16n0308_002:0061c04": "由而得脫乎。唯其非離也故能塵剎混融。萬物一體。用彌法界。存泯自由。眾生未達斯義。則沉溟滯寂。灰",
    "X16n0308_002:0061c05": "斷纏空。既自昧其家珍亦何由而能用乎。故前自指見以來不動不滅不還不雜及無礙之前半。皆約不",
    "X16n0308_002:0061c06": "即之義。分真析妄以決擇乎離塵獨立之體。今此不分之科。乃約不離之義。泯合真妄以顯洩乎與物混",
    "X16n0308_002:0061c07": "融之妙。雖不失科。與無礙之後半辭義亦融。非今不分之正義矣。將使眾生明乎不即之義則不淪生死。",
    "X16n0308_002:0061c08": "明乎不離之義則不滯涅槃。若相背而實相成也。愚讀正脈至此。頓覺顯見之旨眉目判然。則是經流傳",
    "X16n0308_002:0061c09": "震旦不可無交師也)二。一阿難執見在前出過求開。二如",
    "X16n0308_002:0061c10": "來破其前相指體為示。初。",
    "X16n0308_002:0061c11": "阿難白佛言。世尊。若此見精必我妙性。今此妙性現",
    "X16n0308_002:0061c12": "在我前。○見必我真。我今身心復是何物。而今身心",
    "X16n0308_002:0061c13": "分別有實。彼見無別分辯我身。若實我心令我今見。",
    "X16n0308_002:0061c14": "見性實我而身非我。何殊如來先所難言物能見我。",
    "X16n0308_002:0061c15": "○惟垂大慈開發未悟。",
    "X16n0308_002:0061c16": "初領我擬前。佛於不雜科中教以認見為我。阿難",
    "X16n0308_002:0061c17": "猶恐有礙尚未敢認。今蒙無礙之示。乃隨順佛語。",
    "X16n0308_002:0061c18": "而暫以領認。故曰若此見精必我妙性。觀若必二",
    "X16n0308_002:0061c19": "字亦似領而未領耳。因聞轉物同佛大用無礙。故",
    "X16n0308_002:0061c20": "以妙性稱之。又以聞佛所說反復體認。自覺見物",
    "X16n0308_002:0061c21": "之時見性盈滿於前。故以在前擬之。○見必下謬",
    "X16n0308_002:0061c22": "出四過。一者身心無歸過。言見既在前與我身心",
    "X16n0308_002:0061c23": "無涉。見若必定是我真性我今現前身心。復是何",
    "X16n0308_002:0061c24": "物。乃無所歸屬矣。二者世間相違過。言我今現前",
    "X16n0308_002:0062a01": "身心能分別一切。有實體用。而彼見性無有分別。",
    "X16n0308_002:0062a02": "尚不能分辯我身況復餘物。然世間共許。有分別",
    "X16n0308_002:0062a03": "者為我。無分別者為物。今若認見遺身則世間相",
    "X16n0308_002:0062a04": "違矣。三者名實不符過。言見性若實是我心者應",
    "X16n0308_002:0062a05": "為能見。而乃令我今見反成所見。是名實不相符",
    "X16n0308_002:0062a06": "矣。四者自語相違過。言見性既為所見又實是我",
    "X16n0308_002:0062a07": "體。而我現前能見之身反非是我而是物矣。若爾。",
    "X16n0308_002:0062a08": "則如來自語相違。以如來前已難我必謂見是物",
    "X16n0308_002:0062a09": "者。則汝既見物物亦見汝。壞世間相。今身既是物。",
    "X16n0308_002:0062a10": "而又能見彼實我。正墮前難故云何殊如來先所",
    "X16n0308_002:0062a11": "難言云云。○末二句請慈求開。阿難雖出四過。又",
    "X16n0308_002:0062a12": "思佛為一切智人離諸過失。究是自己昏昧未能",
    "X16n0308_002:0062a13": "了悟。故仍干大慈開發。二如來破其前相指體",
    "X16n0308_002:0062a14": "為示三。一泯是非而破前相。二因失守而教諦",
    "X16n0308_002:0062a15": "思。三緣代問而指真體。初三。一直斥其非。二",
    "X16n0308_002:0062a16": "正破前相。三極盡妄情。初。",
    "X16n0308_002:0062a17": "佛告阿難。今汝所言見在汝前是義非實。",
    "X16n0308_002:0062a18": "周徧無跡莫可指陳。豈有前相可得。故斥以所言",
    "X16n0308_002:0062a19": "非實。二正破前相四。一在前定其可指。二例",
    "X16n0308_002:0062a20": "物教以指陳。三阿難對以無是。四如來印其所說。",
    "X16n0308_002:0062a21": "初。",
    "X16n0308_002:0062a22": "若實汝前汝實見者。○則此見精既有方所非無指",
    "X16n0308_002:0062a23": "示。",
    "X16n0308_002:0062a24": "初按定其說。若實汝前句是按定阿難今此妙性",
    "X16n0308_002:0062b01": "現在我前之語。汝實見者句是按定阿難若實我",
    "X16n0308_002:0062b02": "心令我今見之語。○則此下定其可指。在前即是",
    "X16n0308_002:0062b03": "方所故曰既有。令見則可指示故曰非無。此如來",
    "X16n0308_002:0062b04": "將欲例物令指。以示其不可混也。",
    "X16n0308_002:0062b05": "二例物教以指陳三。一指物為例。二如例令指。",
    "X16n0308_002:0062b06": "三顯無索析。初。",
    "X16n0308_002:0062b07": "且今與汝坐祇陀林。徧觀林渠及與殿堂。上至日月。",
    "X16n0308_002:0062b08": "前對恒河。汝今於我師子座前舉手指陳。是種種相",
    "X16n0308_002:0062b09": "陰者是林。明者是日。礙者是壁。通者是空。如是乃至",
    "X16n0308_002:0062b10": "草樹纖毫。大小雖殊但可有形無不指著。",
    "X16n0308_002:0062b11": "且今與汝等者。謂且就現前共見之境例明有方",
    "X16n0308_002:0062b12": "所可指示義也。林木渠池殿閣堂舍先約近境言",
    "X16n0308_002:0062b13": "之。日月在上恒河當前次約遠境言之。此以諸物",
    "X16n0308_002:0062b14": "各有方所例見性既有方所也。教以座前指陳者。",
    "X16n0308_002:0062b15": "眾所共見示不可混故。陰陰而暗者是林。明明而",
    "X16n0308_002:0062b16": "照者是日。窒然而礙者是壁。虗焉而通者是空。且",
    "X16n0308_002:0062b17": "約明暗通塞四相言之。如是乃至者超略色空染",
    "X16n0308_002:0062b18": "淨等相。草樹纖毫者謂草上一纖之細。樹上一毫",
    "X16n0308_002:0062b19": "之微。對上林渠殿堂等故曰大小雖殊。但可有形",
    "X16n0308_002:0062b20": "無不指著者。有形即有相有相即可指故。此以諸",
    "X16n0308_002:0062b21": "物皆可指著例見性非無指示也。二如例令指。",
    "X16n0308_002:0062b22": "若必其見現在汝前。汝應以手確實指陳何者是見。",
    "X16n0308_002:0062b23": "初按定在前。汝應下逼以確指。言口說尚可支梧。",
    "X16n0308_002:0062b24": "手指難以蒙混。且教以的確真實。葢恐其儱衕顢",
    "X16n0308_002:0062c01": "頇耳。三顯無索析。",
    "X16n0308_002:0062c02": "阿難當知若空是見。既已成見何者是空。若物是見。",
    "X16n0308_002:0062c03": "既已是見何者為物。○汝可微細披剝萬象析出精",
    "X16n0308_002:0062c04": "明淨妙見元指陳示我。同彼諸物分明無惑。",
    "X16n0308_002:0062c05": "初象外顯無。然既曰在前。為在萬象內為在萬象",
    "X16n0308_002:0062c06": "外耶。若在萬象外者。萬象雖繁總為空與物耳。物",
    "X16n0308_002:0062c07": "外即空。空外即物。若謂空是見者則壞空相。故云",
    "X16n0308_002:0062c08": "若空是見云云。若謂物是見者則壞物相。故云若",
    "X16n0308_002:0062c09": "物是見云云。既二俱非理則象外無見明矣。○汝",
    "X16n0308_002:0062c10": "可下象內索析。言象外不成。若轉計此見在萬象",
    "X16n0308_002:0062c11": "內者。如玉在璞自可剖顯。如身在衣自可解露。故",
    "X16n0308_002:0062c12": "教以微細披剝。精明二字仍約體用對論。果從象",
    "X16n0308_002:0062c13": "內析出則益見其淨。益見其妙。益知其為能見真",
    "X16n0308_002:0062c14": "元。故以淨妙見元加之。指陳照例故索以同彼諸",
    "X16n0308_002:0062c15": "物分明無惑。例物教以指陳竟。三阿難對以無",
    "X16n0308_002:0062c16": "是。",
    "X16n0308_002:0062c17": "阿難言。我今於此重閣講堂遠洎恒河上觀日月舉",
    "X16n0308_002:0062c18": "手所指縱目所觀指皆是物。無是見者。○世尊。如佛",
    "X16n0308_002:0062c19": "所說。況我有漏初學聲聞。乃至菩薩亦不能於萬物",
    "X16n0308_002:0062c20": "象前剖出精見離一切物別有自性。",
    "X16n0308_002:0062c21": "初對象外無見。重閣講堂亦該林渠。應前佛說近",
    "X16n0308_002:0062c22": "境。遠洎恒河上觀日月應前佛說遠境。近境則舉",
    "X16n0308_002:0062c23": "手所指。遠境則縱目所觀。觀亦為指故云指皆是",
    "X16n0308_002:0062c24": "物。象外覓見見何所憑。故云無是見者。○世尊下",
    "X16n0308_002:0063a01": "對象內無見。如佛所說者謂依佛言教披象出見",
    "X16n0308_002:0063a02": "也。雖無漏無學亦所不能。故曰況我有漏等自知",
    "X16n0308_002:0063a03": "其不能矣。不唯二乘故云乃至菩薩等。謂縱使菩",
    "X16n0308_002:0063a04": "薩亦不能也。准前如來教析有二義。一教披剝萬",
    "X16n0308_002:0063a05": "象析出精明。此阿難以不能於象前剖出對之。二",
    "X16n0308_002:0063a06": "教同彼諸物分明無惑。此阿難以不能令離物有",
    "X16n0308_002:0063a07": "性對之。四如來印其所說。",
    "X16n0308_002:0063a08": "佛言。如是如是。",
    "X16n0308_002:0063a09": "既知象外象內。俱無是見。則妙性在前令我今見",
    "X16n0308_002:0063a10": "之執自應瓦解。故重言如是而印許之。正破前相",
    "X16n0308_002:0063a11": "竟。三極盡妄情(言是者非之對也。上以為造前相故顯無是。若更因無執非猶",
    "X16n0308_002:0063a12": "是妄情未了。故此兼破非相預杜種疑。葢必是非雙忘忘心亦忘。而一體混融之妙性始現前矣)四。",
    "X16n0308_002:0063a13": "一躡前按定無是。二對物教以明非。三阿難對",
    "X16n0308_002:0063a14": "以無非。四如來印其所說。初。",
    "X16n0308_002:0063a15": "佛復告阿難。如汝所言。無有見精離一切物別有自",
    "X16n0308_002:0063a16": "性。則汝所指是物之中無是見者。",
    "X16n0308_002:0063a17": "如汝所言等躡前象內無見之語。葢以不能析出",
    "X16n0308_002:0063a18": "即是無有也。則汝下即就無有以按定無是見者",
    "X16n0308_002:0063a19": "(問。何不躡象外無見語耶。答。象外無見或可在於象內。不可定其必無。是必象內亦無乃可定焉)。",
    "X16n0308_002:0063a20": "二對物教以明非。",
    "X16n0308_002:0063a21": "今復告汝。汝與如來坐祇陀林更觀林苑。乃至日月。",
    "X16n0308_002:0063a22": "種種象殊。必無見精受汝所指。汝又發明。此諸物中",
    "X16n0308_002:0063a23": "何者非見。",
    "X16n0308_002:0063a24": "為杜非見種疑故復告也。汝與如來等教以更觀",
    "X16n0308_002:0063b01": "前境。苑者園囿異名。義攝渠流殿堂。乃至者超略",
    "X16n0308_002:0063b02": "恒河。仍前所列內外遠近境耳。象內象外俱無是",
    "X16n0308_002:0063b03": "見。故云必無等。謂必無是見精者受汝所指著也。",
    "X16n0308_002:0063b04": "離是計非情所必至。故又教以發明非見。",
    "X16n0308_002:0063b05": "三阿難對以無非。",
    "X16n0308_002:0063b06": "阿難言。我實徧見此祇陀林不知是中何者非見。○",
    "X16n0308_002:0063b07": "何以故。若樹非見云何見樹。若樹即見復云何樹。如",
    "X16n0308_002:0063b08": "是乃至若空非見云何見空。若空即見復云何空。○",
    "X16n0308_002:0063b09": "我又思惟是萬象中微細發明無非見者。",
    "X16n0308_002:0063b10": "初直答不知。言見所至處乃能有見。今既徧見祇",
    "X16n0308_002:0063b11": "林則見性徧至明矣。但明明徧彼而却與彼分疏",
    "X16n0308_002:0063b12": "不下。故直以不知答之。○何以下反覆致詳。言若",
    "X16n0308_002:0063b13": "樹非見則樹上無見。無見則彼此不偶。故曰云何",
    "X16n0308_002:0063b14": "見樹。今既見樹似乎樹見相偶。而又分疏不下。莫",
    "X16n0308_002:0063b15": "非樹即是見。若樹即見仍蹈前非。故曰復云何樹。",
    "X16n0308_002:0063b16": "如是乃至者超略一切諸物。若空非見等義可例",
    "X16n0308_002:0063b17": "思。據此則不唯無非。且因此而益知其無是矣。○",
    "X16n0308_002:0063b18": "我又下結答無非。言是者非之對也。設若有是方",
    "X16n0308_002:0063b19": "可說非。今反覆致詳。不唯無是實亦無非。因無有",
    "X16n0308_002:0063b20": "非轉復思是。既決定無是亦究竟無非。故我又作",
    "X16n0308_002:0063b21": "如是思惟。是萬象中一一微細發明無有一法非",
    "X16n0308_002:0063b22": "我見者。是知此之無非。乃一體混融絕諸對待不",
    "X16n0308_002:0063b23": "可思不可議之義也。四如來印其所說。",
    "X16n0308_002:0063b24": "佛言。如是如是。",
    "X16n0308_002:0063c01": "是非雙絕。妄情俱盡。一體混融何有前相。故如來",
    "X16n0308_002:0063c02": "亦重言如是而印證之。泯是非而破前相竟。",
    "X16n0308_002:0063c03": "二因失守而教諦思二。一有學失守。二佛教諦",
    "X16n0308_002:0063c04": "思。初。",
    "X16n0308_002:0063c05": "於是大眾非無學者。聞佛此言茫然不知是義終始。",
    "X16n0308_002:0063c06": "一時惶悚失其所守。",
    "X16n0308_002:0063c07": "非無學者即是有學。謂阿難一類。無學聞此或可",
    "X16n0308_002:0063c08": "彷彿。有學智劣轉更盲聾。故曰茫然。謂渺茫蒙昧",
    "X16n0308_002:0063c09": "然也。是義者即指無是見無非見之二義。正脈云。",
    "X16n0308_002:0063c10": "凡義之淺者即始可以見終。由終必不昧始。今是",
    "X16n0308_002:0063c11": "二義。後以度佛未說不測其歸趣是為不知其終。",
    "X16n0308_002:0063c12": "前以推佛已說莫尋其由來是為不得其始。重增",
    "X16n0308_002:0063c13": "迷悶故一時惶悚。惶悚者恐懼貌。是非不決故失",
    "X16n0308_002:0063c14": "其所守。以或是或非決於一定乃可持守故。",
    "X16n0308_002:0063c15": "二佛教諦思。",
    "X16n0308_002:0063c16": "如來知其魂慮變慴心生憐愍。安慰阿難及諸大眾。",
    "X16n0308_002:0063c17": "○諸善男子。無上法王是真實語。如所如說。不誑不",
    "X16n0308_002:0063c18": "妄。○非末伽黎四種不死矯亂論議。汝諦思惟無忝",
    "X16n0308_002:0063c19": "哀慕。",
    "X16n0308_002:0063c20": "初知懼愍慰。魂慮者神魂思慮。變慴者更變驚慴。",
    "X16n0308_002:0063c21": "即惶悚在心也。知其者佛以他心觀其外而悉其",
    "X16n0308_002:0063c22": "內故。憐愍者矜其失守。安慰者釋其惶悚。及諸大",
    "X16n0308_002:0063c23": "眾者兼於同類。上云非無學者是也。○諸善下顯",
    "X16n0308_002:0063c24": "說應信。普詔所為故曰諸善男子。自明可信。故曰",
    "X16n0308_002:0064a01": "無上法王。言世間端人尚可信憑。況復無上法王",
    "X16n0308_002:0064a02": "耶。真實語等不唯據人可信。所說猶可信故。顯示",
    "X16n0308_002:0064a03": "真諦曰真語。如云無是見是也。顯示俗諦曰實語。",
    "X16n0308_002:0064a04": "如云無非見是也。顯示中道曰如所如說。謂如己",
    "X16n0308_002:0064a05": "所證真如之理而說。如上反覆致詳是非雙絕妄",
    "X16n0308_002:0064a06": "情俱盡是也。不誑者不欺初學。不妄者不異彼此。",
    "X16n0308_002:0064a07": "此示義同五語相應深信。佛豈自伐乎哉。○非末",
    "X16n0308_002:0064a08": "下揀邪教思。不死者不決定義。四種者亦變亦恒。",
    "X16n0308_002:0064a09": "亦生亦滅。亦有亦無。亦增亦減。於後行陰魔中詳",
    "X16n0308_002:0064a10": "明。以其不決定故名為矯亂謂矯強混亂也。佛意",
    "X16n0308_002:0064a11": "恐聞無是無非反執亦非亦是。有類矯亂。故以非",
    "X16n0308_002:0064a12": "末伽黎等揀之。又不死者謂彼妄計有不死天。四",
    "X16n0308_002:0064a13": "語是其所傳。一生依此答人當生彼天。如來斥為",
    "X16n0308_002:0064a14": "矯亂論議者以彼不解三諦義故。教以諦思者言",
    "X16n0308_002:0064a15": "既非矯亂必有定理。若能諦審思惟。何故無是而",
    "X16n0308_002:0064a16": "又無非。驀直看去。看到無可措心處自有筩底脫",
    "X16n0308_002:0064a17": "落時節。此正如來教以離心意識參。非教以分別",
    "X16n0308_002:0064a18": "思惟幸勿錯解。忝者孤負意。言阿難自捨妄求真",
    "X16n0308_002:0064a19": "以來。重重哀求總為仰慕寂常妙明。佛意以果能",
    "X16n0308_002:0064a20": "諦思則寂常妙明即於自心中現。自無孤負哀求",
    "X16n0308_002:0064a21": "仰慕心也。因失守而教諦思竟。",
    "X16n0308_002:0064a22": "三緣代問而指真體二。一文殊愍眾代問。二如",
    "X16n0308_002:0064a23": "來指體發明。初三。一愍眾具儀。二代彼達情。",
    "X16n0308_002:0064a24": "三求示元本。初。",
    "X16n0308_002:0064b01": "是時文殊師利法王子愍諸四眾。在大眾中即從座",
    "X16n0308_002:0064b02": "起。頂禮佛足。合掌恭敬。",
    "X16n0308_002:0064b03": "是時者即佛教思惟時也。雖教以思惟而依然惶",
    "X16n0308_002:0064b04": "悚。故文殊愍之座起禮足。表代問之誠。合掌恭敬",
    "X16n0308_002:0064b05": "示將白之意。然代請必以文殊者。以無上法王玄",
    "X16n0308_002:0064b06": "言妙旨不得法王真子。根本大智。無足以昭明佛",
    "X16n0308_002:0064b07": "日而啟迪四眾也。二代彼達情。",
    "X16n0308_002:0064b08": "而白佛言。世尊。此諸大眾不悟如來發明二種精見",
    "X16n0308_002:0064b09": "色空是非是義。○世尊。若此前緣色空等象。若是見",
    "X16n0308_002:0064b10": "者應有所指。若非見者應無所矚。而今不知是義所",
    "X16n0308_002:0064b11": "歸故有驚怖。非是疇昔善根輕尠。",
    "X16n0308_002:0064b12": "初指眾不悟。文殊意謂。前如來兩番推問特為發",
    "X16n0308_002:0064b13": "明二種深故。所謂精見與色空是義及非是義之",
    "X16n0308_002:0064b14": "所以也。阿難雖各以無對。如來惟權且印許尚恐",
    "X16n0308_002:0064b15": "其迷於深故。重教諦思。葢冀其有所會悟以決謬",
    "X16n0308_002:0064b16": "疑。及觀其動靜依然惶悚。是究竟不悟如來發明",
    "X16n0308_002:0064b17": "二義之深故。此機惟佛能鑑之。亦唯佛能啟發之",
    "X16n0308_002:0064b18": "耳。○世尊下推情代陳。將欲代陳故重稱世尊。希",
    "X16n0308_002:0064b19": "原其情也。上若字。應作如字。言會眾惶悚非疑佛",
    "X16n0308_002:0064b20": "語矯亂。其意以如此前緣色空等象。若是見則應",
    "X16n0308_002:0064b21": "有所指。若非見則應無所矚。今既無指有矚兩義",
    "X16n0308_002:0064b22": "俱非。究不知是中義趣何所歸屬。以是故有驚怖。",
    "X16n0308_002:0064b23": "觀其魂慮變慴者以此。疇往也。往昔指華嚴方等",
    "X16n0308_002:0064b24": "二會言之。華嚴悶絕躃地。方等除糞甘心。皆由善",
    "X16n0308_002:0064c01": "根輕尠。今非昔比故云非是。文殊言此者略有二",
    "X16n0308_002:0064c02": "意。一顯己聞無疑佛矯亂之失。二顯進示有開解",
    "X16n0308_002:0064c03": "明了之益。故下科即代為求示。三求示元本。",
    "X16n0308_002:0064c04": "惟願如來大慈發明。此諸物象與此見精元是何物。",
    "X16n0308_002:0064c05": "於其中間無是非是。",
    "X16n0308_002:0064c06": "善根既非輕尠。妙心應為進示。故惟願如來大慈",
    "X16n0308_002:0064c07": "發明元是何物者詰本窮源之問。言諸物象。與此",
    "X16n0308_002:0064c08": "見精。設有二體。方可說是及與非是。今既二義俱",
    "X16n0308_002:0064c09": "無。將必無有二體。但不知元是何物。而乃於其中",
    "X16n0308_002:0064c10": "間無是。亦無非是。我且不知況復阿難等。宜乎其",
    "X16n0308_002:0064c11": "終不悟也。然阿難等只知在是非裏卜度。不解向",
    "X16n0308_002:0064c12": "無是無非處追求。歷覽二際。自在畏懼。試觀文殊",
    "X16n0308_002:0064c13": "元是何物之問。真如霹靂震嚮眾聵咸開。所謂到",
    "X16n0308_002:0064c14": "底還他真作家者文殊是也。文殊愍眾代問竟。",
    "X16n0308_002:0064c15": "二如來指體發明三。一直指真體。二借喻發明。",
    "X16n0308_002:0064c16": "三結示正義。初。",
    "X16n0308_002:0064c17": "佛告文殊。及諸大眾。十方如來及大菩薩於其自住",
    "X16n0308_002:0064c18": "三摩地中。見與見緣并所想相如虗空華。本無所有。",
    "X16n0308_002:0064c19": "此見及緣元是菩提妙淨明體。云何於中有是非是。",
    "X16n0308_002:0064c20": "告文殊者以代問故。及大眾者由惶悚故。如來菩",
    "X16n0308_002:0064c21": "薩者出能見真體之人。顯所說有據也。菩薩云大",
    "X16n0308_002:0064c22": "者指圓頓教中地上之機。揀非權漸及地前人故。",
    "X16n0308_002:0064c23": "三摩地乃諸定總名。不揀恐濫故以自住揀之。顯",
    "X16n0308_002:0064c24": "是自性本定。揀非強制識心權漸共住。剋論即是",
    "X16n0308_002:0065a01": "首楞嚴定也。見即見精。見緣即是物象。為順前文",
    "X16n0308_002:0065a02": "且約眼家性境言之。其實見性亦該六精。見緣亦",
    "X16n0308_002:0065a03": "該六塵。據此則并所想相即指六識。以是根塵中",
    "X16n0308_002:0065a04": "間所起想相影故。此等皆以無明不覺展轉妄現。",
    "X16n0308_002:0065a05": "今以住定覺了。從緣無性故曰如虗空華。言空華",
    "X16n0308_002:0065a06": "乃目瞪勞相。淨眼觀之了不可得。故以為喻。本無",
    "X16n0308_002:0065a07": "所有者。由來自無非作得故。後云。觀相元妄無可",
    "X16n0308_002:0065a08": "指陳是也。此見及緣不言想相者。以分別影事畢",
    "X16n0308_002:0065a09": "竟無體。如水中月影。非比見性緣塵。忘情即真。如",
    "X16n0308_002:0065a10": "第二月故。元是菩提等者。謂正當無所有處全體",
    "X16n0308_002:0065a11": "即真故。菩提者三種中真性菩提。從本以來見妄",
    "X16n0308_002:0065a12": "所不能拘。緣塵所不能染。分別所不能昏。故以妙",
    "X16n0308_002:0065a13": "淨明體稱之。後云。觀性元真唯妙覺明是也。准前",
    "X16n0308_002:0065a14": "文殊問云。元是何物於其中間無是非是。此云元",
    "X16n0308_002:0065a15": "是菩提等。既元是菩提。絕諸對待。尚無有是況復",
    "X16n0308_002:0065a16": "說非。故曰云何於中等也。(正脈問云。佛初惟以見為性。而曲明其不與身",
    "X16n0308_002:0065a17": "心萬物為侶。似謂見獨真而餘皆妄。令人獨依見性也。今乃論妄。則降見性同是空華。論真則升諸法同",
    "X16n0308_002:0065a18": "為真體。固是理極之論。其奈人之用心將何所適從乎。今疏答云。初以眾生位中無有純真之心。就其日",
    "X16n0308_002:0065a19": "用尋常最便於指示者唯有眼家見性。故且從眼顯示。又恐其受轉萬物。混淆根識。不能立薦。故復曲明",
    "X16n0308_002:0065a20": "其不與身心萬物為侶。葢以初心貴專。擇法宜精。故謂見獨真而餘皆妄。令人獨依見性。今恐得少為足",
    "X16n0308_002:0065a21": "不復更求真心。故論妄則降見性同於空華。又恐其局見於眼不復徧融萬法。故論真則升諸法同為真",
    "X16n0308_002:0065a22": "體。葢以學貴窮源理宜融徧。故復為是理極之論。令徹證而圓悟也。行人用心不同。因病投藥亦異。對症",
    "X16n0308_002:0065a23": "取服無弗痊理。彼疏自有答詞欲知往檢)。",
    "X16n0308_002:0065a24": "二借喻發明二。一取喻文殊。二以法合顯。初",
    "X16n0308_002:0065b01": "二。一就喻兩問。二依問各答。初。",
    "X16n0308_002:0065b02": "文殊。吾今問汝。如汝文殊更有文殊。是文殊者為無",
    "X16n0308_002:0065b03": "文殊。",
    "X16n0308_002:0065b04": "直指難明須喻以顯。故又呼名示問。如汝文殊者。",
    "X16n0308_002:0065b05": "即借文殊本體以喻真體也。問以更有文殊等者。",
    "X16n0308_002:0065b06": "意以離此本體更有文殊方可說是。如云彼是此",
    "X16n0308_002:0065b07": "也。問以為無文殊者。意以并此本體亦無方可說",
    "X16n0308_002:0065b08": "非。如云本非是也。二依問各答。",
    "X16n0308_002:0065b09": "如是世尊。我真文殊。無是文殊。何以故。若有是者則",
    "X16n0308_002:0065b10": "二文殊。○然我今日非無文殊。○於中實無是非二",
    "X16n0308_002:0065b11": "相。",
    "X16n0308_002:0065b12": "初先答無是。意謂如佛所問如是。世尊容我裁答。",
    "X16n0308_002:0065b13": "自惟我真文殊。只此一箇本體更無是文殊者。何",
    "X16n0308_002:0065b14": "以句徵。可知。若有下釋。以若有是者除非有二文",
    "X16n0308_002:0065b15": "殊。方可說彼即是此。今既唯一真將誰說是。故我",
    "X16n0308_002:0065b16": "言無也。○然我下次答無非。非無文殊者非是并",
    "X16n0308_002:0065b17": "此本體亦無。全無文殊。意以既非全無自亦不可",
    "X16n0308_002:0065b18": "說非。不言可知矣。○於中句總結俱無。言既已無",
    "X16n0308_002:0065b19": "是。又非全無。恐惑眾聽。故總結之曰於中實無是",
    "X16n0308_002:0065b20": "非二相。於中者於一真體中也。據佛借口說喻。意",
    "X16n0308_002:0065b21": "以我真文殊。喻菩提妙淨明體實無二相。喻云何",
    "X16n0308_002:0065b22": "有是非是。至下合處自見。取喻文殊竟。二以法",
    "X16n0308_002:0065b23": "合顯二。一合我真文殊。二合實無二相。初。",
    "X16n0308_002:0065b24": "佛言。此見妙明與諸空塵亦復如是。本是妙明無上",
    "X16n0308_002:0065c01": "菩提淨圓真心。",
    "X16n0308_002:0065c02": "此見指見性。無始在纏。靈光自若。故以妙明稱之。",
    "X16n0308_002:0065c03": "空塵指物象。以物象雖繁不出空與塵故。此合喻",
    "X16n0308_002:0065c04": "中我字。上云此見及緣是也。本是者由來便是。非",
    "X16n0308_002:0065c05": "假修得。正以非假修得故曰妙明。雖至佛果亦不",
    "X16n0308_002:0065c06": "外此。故曰無上菩提。隨緣不變故曰淨心。不變隨",
    "X16n0308_002:0065c07": "緣故曰圓心。體用無礙。言思不及。異彼緣心畢竟",
    "X16n0308_002:0065c08": "虗妄故曰真心。此合喻中真文殊義。上云元是菩",
    "X16n0308_002:0065c09": "提妙淨明體是也。二合實無二相。",
    "X16n0308_002:0065c10": "妄為色空及與聞見。如第二月。誰為是月又誰非月。",
    "X16n0308_002:0065c11": "○文殊。但一月真。中間自無是月非月。",
    "X16n0308_002:0065c12": "初迷墮二計。色空即賴耶相分。聞見即賴耶見分。",
    "X16n0308_002:0065c13": "皆以無明不覺展轉幻起。故曰妄為。由妄為故計",
    "X16n0308_002:0065c14": "有二相。於中說是說非不能超出。故重以二月為",
    "X16n0308_002:0065c15": "喻。如第二月者以二月乃揑目所成。同妄為故。不",
    "X16n0308_002:0065c16": "知揑目所成放手即真。妄計誰為是月又誰非月。",
    "X16n0308_002:0065c17": "正同阿難不知色空聞見離念即真。只知在是非",
    "X16n0308_002:0065c18": "裏卜度也。○文殊下悟超是非。重呼文殊者教以",
    "X16n0308_002:0065c19": "著意。亦旁警阿難也。言說是說非皆由執二。若知",
    "X16n0308_002:0065c20": "但一月真。中間自無是月之議及非月之論。知此",
    "X16n0308_002:0065c21": "喻者。則色空聞見無是非之義可例會矣。此是以",
    "X16n0308_002:0065c22": "喻合喻。恐猶未明。故次下重為結示。借喻發明竟。",
    "X16n0308_002:0065c23": "三結示正義。",
    "X16n0308_002:0065c24": "是以汝今觀見與塵種種發明名為妄想。不能於中",
    "X16n0308_002:0066a01": "出是非是。○由是真精妙覺明性故能令汝出指非",
    "X16n0308_002:0066a02": "指。",
    "X16n0308_002:0066a03": "初結示迷墮二計。此中汝字仍指阿難。言上來既",
    "X16n0308_002:0066a04": "已發喻合明。將欲結示。重向阿難言之。意謂由上",
    "X16n0308_002:0066a05": "月喻及前文殊之喻觀之。是以阿難。汝今觀見與",
    "X16n0308_002:0066a06": "塵只須看他元是何物。不須種種發明。設若種種",
    "X16n0308_002:0066a07": "發明仍前說是說非。總屬分別名為妄想。縱說到",
    "X16n0308_002:0066a08": "驢年亦不能於中超出是與非是。與彼執有二月",
    "X16n0308_002:0066a09": "妄計誰為是月。又誰非月相似。○由是下。結示悟",
    "X16n0308_002:0066a10": "超是非。意謂既不能超出是非。而我前來逐一問",
    "X16n0308_002:0066a11": "汝。竟不能確實指出誰為是見。誰為非見者。良由",
    "X16n0308_002:0066a12": "見之與塵同是真精妙覺明性。我依此問故能令",
    "X16n0308_002:0066a13": "汝依俙得悟。超出是見之指。及非見之指。與彼但",
    "X16n0308_002:0066a14": "一月真。中間自無是月非月相似。此中真精即是",
    "X16n0308_002:0066a15": "本覺。稱為妙覺明者。以雖是因心即同果體。如佛",
    "X16n0308_002:0066a16": "所證妙覺圓明之性不離此故。按阿難所請。此科",
    "X16n0308_002:0066a17": "仍是足前妙字。正以超出是非方顯性體之妙。顯",
    "X16n0308_002:0066a18": "見不分竟。",
    "X16n0308_002:0066a19": "九顯是超情二。一阿難以濫外為疑。二如來以",
    "X16n0308_002:0066a20": "超情為釋。初二。一領性徧常。二疑濫外計。",
    "X16n0308_002:0066a21": "初。",
    "X16n0308_002:0066a22": "阿難白佛言。世尊。誠如法王所說覺緣徧十方界。湛",
    "X16n0308_002:0066a23": "然常住性非生滅。",
    "X16n0308_002:0066a24": "誠果實也。法王所說總指前八所顯。覺緣即指見",
    "X16n0308_002:0066b01": "性。謂親依覺心變起能緣。真妄和合故以覺緣稱",
    "X16n0308_002:0066b02": "之。不分科中。色空同體。無礙科中身心圓明。故云",
    "X16n0308_002:0066b03": "徧十方界。此領徧義。不雜科中離塵獨立。是心科",
    "X16n0308_002:0066b04": "中并根亦脫。故云湛然。不遺科中。由來無失。不動",
    "X16n0308_002:0066b05": "科中。非靜非搖。故云常住。不還科中無來無去。不",
    "X16n0308_002:0066b06": "滅科中究竟無盡。故云性非生滅。此領常義。領性",
    "X16n0308_002:0066b07": "徧常竟。二疑濫外計二。一疑濫外性。二疑濫",
    "X16n0308_002:0066b08": "外宗。初。",
    "X16n0308_002:0066b09": "與先梵志娑毗迦羅所談冥諦。及投灰等諸外道種",
    "X16n0308_002:0066b10": "說有真我徧滿十方有何差別。",
    "X16n0308_002:0066b11": "先梵志古昔梵志也。其人自謂是梵天苗裔。志生",
    "X16n0308_002:0066b12": "梵天。即婆羅門種。娑毗迦羅名見序分。灌頂云。是",
    "X16n0308_002:0066b13": "數論師。冥諦見前。即二十五諦中第一諦也。彼數",
    "X16n0308_002:0066b14": "論師計冥性是常。能生大等二十三法。與今所說",
    "X16n0308_002:0066b15": "湛然常住性非生滅。義似有濫。投灰或云塗灰。言",
    "X16n0308_002:0066b16": "有時以身投灰。有時以灰塗身。無益苦行也。更有",
    "X16n0308_002:0066b17": "拔髮熏鼻眠針臥刺躶形自餓之類。故置等言。此",
    "X16n0308_002:0066b18": "等皆心遊道外。各立種族。故云諸外道種。說有真",
    "X16n0308_002:0066b19": "我等者。準識論外道計我相有三。一大。二小。三不",
    "X16n0308_002:0066b20": "定。徧滿十方是說大我。與今所說覺緣徧十方界",
    "X16n0308_002:0066b21": "義似有濫。末句結問。言佛說覺緣是常。外計冥性",
    "X16n0308_002:0066b22": "亦常。佛說覺緣是徧。外計神我亦徧。佛說外計有",
    "X16n0308_002:0066b23": "何差別。若不善為淄澠。恐毫釐之差。將致千里之",
    "X16n0308_002:0066b24": "謬矣。二疑濫外宗。",
    "X16n0308_002:0066c01": "世尊亦曾於楞伽山為大慧等敷演斯義。彼外道等",
    "X16n0308_002:0066c02": "常說自然。我說因緣非彼境界。○我今觀此覺性自",
    "X16n0308_002:0066c03": "然非生非滅。遠離一切虗妄顛倒。似非因緣。○與彼",
    "X16n0308_002:0066c04": "自然云何開示不入羣邪。獲真實心妙覺明性。",
    "X16n0308_002:0066c05": "初舉昔所揀。亦曾者謂昔日亦曾也。楞伽山即佛",
    "X16n0308_002:0066c06": "說楞伽經處。梵語楞伽此云不可往。非有神通者",
    "X16n0308_002:0066c07": "不能到故。依此說經表法殊勝。非二乘所及。大慧",
    "X16n0308_002:0066c08": "等舉當機該餘眾也。敷演斯義者。揀外宗立自宗",
    "X16n0308_002:0066c09": "故。彼外道等。常說自然者。清涼云。無因論師計一",
    "X16n0308_002:0066c10": "切物無因無緣。自然生自然滅。如彼偈云。誰開河",
    "X16n0308_002:0066c11": "海堆山嶽。誰削荊棘畫獸禽。一切無有能生者。是",
    "X16n0308_002:0066c12": "故我說為自然。斯則撥無因果。不立脩證。佛以因",
    "X16n0308_002:0066c13": "緣破之。故云我說因緣非彼境界。如楞伽經頌云。",
    "X16n0308_002:0066c14": "我說唯鈎鎖。(鈎鎖即是因緣取相因不斷義故)離諸外道過。若離",
    "X16n0308_002:0066c15": "緣鈎鎖別有生法者。是則無因論彼壞鈎鎖義。一",
    "X16n0308_002:0066c16": "切諸世間無非是鈎鎖。無明與愛業是則內鈎鎖。",
    "X16n0308_002:0066c17": "種子泥輪等如是名為外。此中首句即我說因緣",
    "X16n0308_002:0066c18": "立自宗也。次句即非彼境界。揀外宗也。若離等四",
    "X16n0308_002:0066c19": "句明所以揀者。以墮無因成自然種。壞因緣義故。",
    "X16n0308_002:0066c20": "一切等六句明所以立者。以是正理。世間共許。不",
    "X16n0308_002:0066c21": "墮無因及邪因故。無明與愛二皆為因。行業為緣",
    "X16n0308_002:0066c22": "能生識名色等而成內之根身。名內鈎鎖。種子為",
    "X16n0308_002:0066c23": "因水土為緣而生芽。泥團為因輪繩為緣而成瓶。",
    "X16n0308_002:0066c24": "餘之器界例此可知。名外鈎鎖。故教中十二因緣",
    "X16n0308_002:0067a01": "亦名十二鈎鎖。○我今下明今似濫。覺性自然句。",
    "X16n0308_002:0067a02": "先以斷定有濫。非生非滅等。乃謬取佛所立義以",
    "X16n0308_002:0067a03": "證成之。非生非滅不滅不失中義也。有動有還有",
    "X16n0308_002:0067a04": "混有礙有分等。俱屬妄倒。不動無還不雜無礙不",
    "X16n0308_002:0067a05": "分等。皆為遠離。然遠離云者。正顯超乎情計。絕諸",
    "X16n0308_002:0067a06": "戱論。而阿難不知。反欲以此謬證自然。故曰似非",
    "X16n0308_002:0067a07": "因緣。其意以既非因緣非自然而何哉。○與彼下",
    "X16n0308_002:0067a08": "求佛開示。言楞伽既揀豈今自濫。故求如來以今",
    "X16n0308_002:0067a09": "之所說與彼自然之計云何開示。以便定其取捨。",
    "X16n0308_002:0067a10": "取捨既定。則不入羣邪而獲真實心妙覺明性矣。",
    "X16n0308_002:0067a11": "阿難以濫外為疑竟。二如來以超情為釋四。",
    "X16n0308_002:0067a12": "一正釋前疑。二兼破轉執。三總遣妄情。四結斥分",
    "X16n0308_002:0067a13": "別。初二。一責惑索體。二詳與難破。初。",
    "X16n0308_002:0067a14": "佛告阿難。我今如是開示方便真實告汝。汝猶未悟",
    "X16n0308_002:0067a15": "惑為自然。○阿難。若必自然自須甄明有自然體。○",
    "X16n0308_002:0067a16": "汝且觀此妙明見中以何為自。此見為復以明為自。",
    "X16n0308_002:0067a17": "以暗為自。以空為自。以塞為自。",
    "X16n0308_002:0067a18": "初述說責惑。如是開示即指前八顯見之文。或曲",
    "X16n0308_002:0067a19": "暢旁通。或明彰暗示。無非權巧故云方便。原佛本",
    "X16n0308_002:0067a20": "意。總為破除妄計顯示真本。故云真實告汝。此如",
    "X16n0308_002:0067a21": "來自述所說無妄可信也。汝猶二句責其當悟不",
    "X16n0308_002:0067a22": "悟。不當惑而惑焉。○阿難下依惑索體。若必自然",
    "X16n0308_002:0067a23": "句先以按定。自須甄明等乃教以自須甄察。要必",
    "X16n0308_002:0067a24": "明明歷歷有自然體也。○汝且下就中詰問。言妙",
    "X16n0308_002:0067b01": "明真見。徧見諸相。汝且觀此妙明見中以見何為",
    "X16n0308_002:0067b02": "自然體耶。此且總詰。此見為復等乃逐一別問。以",
    "X16n0308_002:0067b03": "明為自者謂唯以見明為自然之體。以暗為自等。",
    "X16n0308_002:0067b04": "例此可知。二詳與難破。",
    "X16n0308_002:0067b05": "阿難。若明為自應不見暗。若復以空為自體者應不",
    "X16n0308_002:0067b06": "見塞。如是乃至諸暗等相以為自者則於明時見性",
    "X16n0308_002:0067b07": "斷滅。云何見明。",
    "X16n0308_002:0067b08": "自然者不隨緣變故。見明為自者應不見暗。以不",
    "X16n0308_002:0067b09": "隨暗緣。如水中魚遇陸則滯死耳。以空為自等例",
    "X16n0308_002:0067b10": "此可知。如是乃至者超略以塞為自應不見空。諸",
    "X16n0308_002:0067b11": "暗等相者。子夜黑月雲霧晦暝等。皆為暗相。既以",
    "X16n0308_002:0067b12": "見暗為自。自應不隨明緣。故難以明時見滅。云何",
    "X16n0308_002:0067b13": "見明必作如是難者。以見性明來見明。暗來見暗",
    "X16n0308_002:0067b14": "等。不如此之所說何有自然之義。正釋前疑竟。",
    "X16n0308_002:0067b15": "二兼破轉執二。一阿難轉執因緣。二如來就執",
    "X16n0308_002:0067b16": "為破。初。",
    "X16n0308_002:0067b17": "阿難言。必此妙見性非自然。我今發明是因緣生心",
    "X16n0308_002:0067b18": "猶未明。咨詢如來是義云何合因緣性。",
    "X16n0308_002:0067b19": "必此妙見等先以按定非自。我今發明等乃轉執",
    "X16n0308_002:0067b20": "因緣。良以因緣自然敵體相翻。前以似非因緣疑",
    "X16n0308_002:0067b21": "為自然。此又以佛破自然轉執因緣。豈知因緣自",
    "X16n0308_002:0067b22": "然二俱戱論。凡不了唯心無有能出此惑者。言發",
    "X16n0308_002:0067b23": "明者謂對待發明。非是真知。既非真知故須咨決",
    "X16n0308_002:0067b24": "詢問。是義者即性非生滅遠離妄倒等義。本不合",
    "X16n0308_002:0067c01": "於因緣。雖因被破轉執自覺於理難通。故復以云",
    "X16n0308_002:0067c02": "何問也。二如來就執為破二。一破因義。二破",
    "X16n0308_002:0067c03": "緣義。初。",
    "X16n0308_002:0067c04": "佛言。汝言因緣吾復問汝。汝今因見見性現前。○此",
    "X16n0308_002:0067c05": "見為復因明有見。因暗有見。因空有見。因塞有見。○",
    "X16n0308_002:0067c06": "阿難。若因明有應不見暗。如因暗有應不見明。如是",
    "X16n0308_002:0067c07": "乃至因空因塞同於明暗。",
    "X16n0308_002:0067c08": "初牒執定因。汝言句總牒所執。吾復等定因見有。",
    "X16n0308_002:0067c09": "正脈云。因見下應補明暗等字。言對境始現也。○",
    "X16n0308_002:0067c10": "此見下總徵四義。因明有見者以明為生見之因。",
    "X16n0308_002:0067c11": "餘准知。○阿難下破二例二。因明有者明為生見",
    "X16n0308_002:0067c12": "之因。明去暗來生見之因已亡。無種求苗必無得",
    "X16n0308_002:0067c13": "理。故云應不見暗。如因暗有等准知。如是乃至等。",
    "X16n0308_002:0067c14": "又例上明暗以破因空因塞義也。二破緣義。",
    "X16n0308_002:0067c15": "復次阿難。此見又復緣明有見。緣暗有見。緣空有見。",
    "X16n0308_002:0067c16": "緣塞有見。○阿難。若緣空有應不見塞。若緣塞有應",
    "X16n0308_002:0067c17": "不見空。如是乃至緣明緣暗同於空塞。",
    "X16n0308_002:0067c18": "初總徵四義。緣明有見者以明為發見之緣。餘准",
    "X16n0308_002:0067c19": "知。○阿難下破二例二。緣空有者空為發見之緣。",
    "X16n0308_002:0067c20": "空為塞礙發見之緣已壞。離水發蓮亦無得理。故",
    "X16n0308_002:0067c21": "云應不見塞。若緣塞有等准知。如是乃至等。又例",
    "X16n0308_002:0067c22": "上空塞以破緣明緣暗義也。兼破轉執竟。",
    "X16n0308_002:0067c23": "三總遣妄情。",
    "X16n0308_002:0067c24": "當知如是精覺妙明非因非緣亦非自然。○非不自",
    "X16n0308_002:0068a01": "然。○無非不非無是非是。○離一切相即一切法。",
    "X16n0308_002:0068a02": "初牒遣。上雖因緣自然。二俱排擯。恐其尚未透脫",
    "X16n0308_002:0068a03": "故教以當知。示以決定雙非也。精覺者不變之體。",
    "X16n0308_002:0068a04": "妙明者隨緣之用。由有不變之體故非因非緣。由",
    "X16n0308_002:0068a05": "有隨緣之用故亦非自然。此重牒遣詞。尤見其畢",
    "X16n0308_002:0068a06": "竟非故。○非不句躡遣。恐聞雙非遂執非為是。故",
    "X16n0308_002:0068a07": "躡遣云非不自然。謂若執不自然亦非。以攝用歸",
    "X16n0308_002:0068a08": "體。隨緣中許有不變義故。此下亦應有非不因緣",
    "X16n0308_002:0068a09": "之句。謂若執不因緣亦非。以從體起用。不變中許",
    "X16n0308_002:0068a10": "有隨緣義故。文不具者。或是譯人脫漏。私見如是。",
    "X16n0308_002:0068a11": "仍俟高明者教之。○無非下總遣。言非與不非固",
    "X16n0308_002:0068a12": "不可說。是與非是亦不可說。故以兩無字而總遣",
    "X16n0308_002:0068a13": "之。所謂遣之又遣以至無可遣也。○末二句結示。",
    "X16n0308_002:0068a14": "恐上一切盡遣失善巧慧。故又扶之曰離一切相。",
    "X16n0308_002:0068a15": "即一切法。兩一切皆指色空見聞等也。通稱曰法。",
    "X16n0308_002:0068a16": "別狀為相。通別互具上下影略說故。云離云即者。",
    "X16n0308_002:0068a17": "以一切諸法唯心所現。因眾生不了唯心妄生執",
    "X16n0308_002:0068a18": "取。計有因緣自然等相。種種分別總屬戱論。故須",
    "X16n0308_002:0068a19": "要離。謂於一切相上離於分別及執取故。既能於",
    "X16n0308_002:0068a20": "一切相上離於分別執取。則一切法從緣無性。舉",
    "X16n0308_002:0068a21": "體全真無庸更生揀棄。故須要即。謂即於一切法",
    "X16n0308_002:0068a22": "上了達惟心所現義故。既能於一切法上了達惟",
    "X16n0308_002:0068a23": "心所現。則凡有所說皆成利益。如說因緣為破外",
    "X16n0308_002:0068a24": "計。說自然為拂權宗。說非因緣為顯不變義故。說",
    "X16n0308_002:0068b01": "非自然為顯隨緣義故。說非不自然為顯隨緣中",
    "X16n0308_002:0068b02": "即具不變之義。說非不因緣為顯不變中亦具隨",
    "X16n0308_002:0068b03": "緣之義。是知菩薩攝生善巧諸佛御世方便皆由",
    "X16n0308_002:0068b04": "證得離一切相。即一切法耳。四結斥分別。",
    "X16n0308_002:0068b05": "汝今云何於中措心以諸世間戱論名相而得分別。",
    "X16n0308_002:0068b06": "○如以手掌撮摩虗空。祇益自勞。虗空云何隨汝執",
    "X16n0308_002:0068b07": "捉。",
    "X16n0308_002:0068b08": "初正為結斥。由上重重拂遣。則知精覺妙明離名",
    "X16n0308_002:0068b09": "絕相。非措心可得分別。故斥以云何於中云云。措",
    "X16n0308_002:0068b10": "施也。謂於精覺妙明中施以妄想心也。以諸世間",
    "X16n0308_002:0068b11": "等正是其措心處。世間者按相宗中有學者世間",
    "X16n0308_002:0068b12": "權乘也。有非學者世間外道也。今說因緣固屬學",
    "X16n0308_002:0068b13": "者戱論。仍說自然猶為非學者戱論。以都無實義",
    "X16n0308_002:0068b14": "故。名相者因緣自然為名。權宗邪見為相。而得分",
    "X16n0308_002:0068b15": "別四字連上云何等一氣念下。其徒勞無益之意",
    "X16n0308_002:0068b16": "自見。言既屬戱論則無實義。名相愈繁而本體愈",
    "X16n0308_002:0068b17": "晦。云何而得分別著也。○如以下仍以喻明。手掌",
    "X16n0308_002:0068b18": "偶對喻戱論名相。撮摩摶揉喻分析辨別。言阿難",
    "X16n0308_002:0068b19": "以名相分別覺緣。如愚人以手掌撮摩虗空。分別",
    "X16n0308_002:0068b20": "覺緣徒增妄想。如撮摩虗空祇益自勞。覺緣不墮",
    "X16n0308_002:0068b21": "名相云何以分別能得。如虗空本無形跡云何隨",
    "X16n0308_002:0068b22": "執捉可取。法喻歷然可對。(問。阿難所疑有二。一疑濫外性。二疑濫外宗。如",
    "X16n0308_002:0068b23": "來惟釋次疑。不釋初疑者何也。答。外計冥性真常真我徧滿皆以自然為宗。宗既不實性亦非真。性既不",
    "X16n0308_002:0068b24": "真。所說真常徧滿亦屬妄計。佛說覺緣斷不類此。是故濫性之疑不須更釋)顯見超情",
    "X16n0308_002:0068c01": "竟。十顯見離見二。一阿難以今昔相背為問。",
    "X16n0308_002:0068c02": "二如來以權實不同為答。初。",
    "X16n0308_002:0068c03": "阿難白佛言。世尊必妙覺性非因非緣。○世尊云何",
    "X16n0308_002:0068c04": "常與比丘宣說見性具四種緣。○所謂因空因明因",
    "X16n0308_002:0068c05": "心因眼。○是義云何。",
    "X16n0308_002:0068c06": "初按定今破。上云精覺妙明。此云妙覺性。皆密指",
    "X16n0308_002:0068c07": "真見。非因非緣如上所破。不言非自然者以是外",
    "X16n0308_002:0068c08": "宗。今昔俱破故。因緣自宗昔立今破。欲有所問故",
    "X16n0308_002:0068c09": "先按定。○世尊下怪疑昔說。常與比丘等指昔教",
    "X16n0308_002:0068c10": "言。具四種緣者以昔教中有四緣生識之說。據此",
    "X16n0308_002:0068c11": "則四緣生見已為錯解。況妙覺性又非見性可及。",
    "X16n0308_002:0068c12": "是不惟鹿馬錯指兼亦象兔不分也。○所謂下具",
    "X16n0308_002:0068c13": "列四緣。空明心眼。依小乘論。明空境作意根也。因",
    "X16n0308_002:0068c14": "此生識似為確論。如目前不空不明固無所見。若",
    "X16n0308_002:0068c15": "無心作意及無眼根者更不待言。至論見性盲暗",
    "X16n0308_002:0068c16": "已許有見。不空可知。果其無心作意見更明朗。豈",
    "X16n0308_002:0068c17": "同眼識必待緣生。是今昔所說原自不同。阿難不",
    "X16n0308_002:0068c18": "知反疑相背。所謂愚法聲聞根識不分。信矣。末",
    "X16n0308_002:0068c19": "句總以結問。是義者昔立今破之義。云何者謂云",
    "X16n0308_002:0068c20": "何會通乃得不相背耶。二如來以權實不同為",
    "X16n0308_002:0068c21": "答四。一直斥昔宗。二詳辯今教。三例破種疑。四",
    "X16n0308_002:0068c22": "斥迷勉進。初。",
    "X16n0308_002:0068c23": "佛言阿難。我說世間諸因緣相非第一義。",
    "X16n0308_002:0068c24": "四緣生識阿難迷為生見。如來知其心粗且不與",
    "X16n0308_002:0069a01": "分。但就語斥之。我說者仍指昔教。世間者總該情",
    "X16n0308_002:0069a02": "器。此等皆以因緣和合虗妄有生故云諸因緣相。",
    "X16n0308_002:0069a03": "蓋以佛未出世。邪師說法。謬謂無因及與邪因。賺",
    "X16n0308_002:0069a04": "誤眾生深入邪見。佛既出世立正因緣。為對彼故",
    "X16n0308_002:0069a05": "一時權說。故云非第一義。據此則縱屬因緣亦非",
    "X16n0308_002:0069a06": "究竟。況妙覺性決定非因緣生。以今難昔豈所應",
    "X16n0308_002:0069a07": "也。二詳辯今教二。一先辯離緣。二正辯離見。",
    "X16n0308_002:0069a08": "初。",
    "X16n0308_002:0069a09": "阿難。吾復問汝。諸世間人說我能見。云何名見云何",
    "X16n0308_002:0069a10": "不見。阿難言。世人因於日月燈光見種種相名之為",
    "X16n0308_002:0069a11": "見。若復無此三種光明則不能見。○阿難。若無明時",
    "X16n0308_002:0069a12": "名不見者應不見暗。若必見暗。此但無明云何無見。",
    "X16n0308_002:0069a13": "○阿難。若在暗時不見明故名為不見。今在明時不",
    "X16n0308_002:0069a14": "見暗相。還名不見。如是二相俱名不見。○若復二相",
    "X16n0308_002:0069a15": "自相陵奪非汝見性於中暫無。如是則知二俱名見。",
    "X16n0308_002:0069a16": "云何不見。",
    "X16n0308_002:0069a17": "初探定見緣。我為能見有生共執。今詰以云何名",
    "X16n0308_002:0069a18": "見云何不見者為探其藉緣不藉緣故。答以因光",
    "X16n0308_002:0069a19": "乃見無光不見者正顯其必藉緣也。此且約明緣",
    "X16n0308_002:0069a20": "論藉。餘可例思。○阿難下對待顯離。正脈云。無明",
    "X16n0308_002:0069a21": "便謂無見常情皆然。故躡此以應不見暗詰之。若",
    "X16n0308_002:0069a22": "必見暗者顯決無不見故。此但無明云何無見者",
    "X16n0308_002:0069a23": "顯所見雖無能見故在。其不藉緣之意亦自可見。",
    "X16n0308_002:0069a24": "○阿難下兼防謬執。(恐阿難謬執云。所言見者必須顯然見明。在暗之時既不",
    "X16n0308_002:0069b01": "見明豈得稱見。故佛以若在暗時等防之)意謂在暗不見明既名不見。",
    "X16n0308_002:0069b02": "以此為例。則在明不見暗還名不見。如是則在暗",
    "X16n0308_002:0069b03": "在明二相俱名不見。將一向冥冥豈理也哉。○若",
    "X16n0308_002:0069b04": "復下結申正義。(上說二俱不見。不過因謬反難。決無其理。故此乘其必悟而申其正",
    "X16n0308_002:0069b05": "義焉)意謂若復能知明暗二相自相陵滅。自相傾奪。",
    "X16n0308_002:0069b06": "非是汝之見性於二相中暫時滅無。如是則在暗",
    "X16n0308_002:0069b07": "在明二相俱名為見。云何不見耶。以此為例。則在",
    "X16n0308_002:0069b08": "空在塞有心無心具眼不具此見一無所損矣。",
    "X16n0308_002:0069b09": "二正辯離見(問。既辯離緣。已足釋疑。今又辯離見其意何居。答。前斥權宗非第一義。要",
    "X16n0308_002:0069b10": "必還他第一義乃可無詞。若見猶帶妄仍是第二。必兼妄見亦離。乃可稱第一義耳)。",
    "X16n0308_002:0069b11": "是故阿難汝今當知。見明之時見非是明。見暗之時",
    "X16n0308_002:0069b12": "見非是暗。見空之時見非是空。見塞之時見非是塞。",
    "X16n0308_002:0069b13": "○四義成就。汝復應知。見見之時見非是見。",
    "X16n0308_002:0069b14": "初承示離塵。意謂以是二俱名見之故。阿難汝今",
    "X16n0308_002:0069b15": "當知。既見明之時見性非是藉明。見暗之時見性",
    "X16n0308_002:0069b16": "非是藉暗。以此為例。則見空之時見性非是藉空。",
    "X16n0308_002:0069b17": "見塞之時見性非是藉塞。如是則一切不藉其離",
    "X16n0308_002:0069b18": "塵獨立之體益可見矣。○四義下例示離見。四義",
    "X16n0308_002:0069b19": "者即非明非暗等也。成就者謂其理不謬。一切無",
    "X16n0308_002:0069b20": "能破故。以此為例。則見見之時見性非是藉見。義",
    "X16n0308_002:0069b21": "自可了。故教以汝復應知云云。言見見者以見性",
    "X16n0308_002:0069b22": "即是賴耶。乃真妄和合而成。今此中上見即真明。",
    "X16n0308_002:0069b23": "下見即妄明。然既已和合。則真不復現而亦不能",
    "X16n0308_002:0069b24": "見妄。若能以觀行力入流亡所。以至寂滅現前。則",
    "X16n0308_002:0069c01": "真見現矣。真見既現。乃知起心動念即乖法體。是",
    "X16n0308_002:0069c02": "為見於妄見。當此之時真明常自周徧。非是藉於",
    "X16n0308_002:0069c03": "妄明故曰見非是見。佛以此義難明。故牒前四義",
    "X16n0308_002:0069c04": "成就而例顯之。自下剖妄出真進退合明無非發",
    "X16n0308_002:0069c05": "明此義。詳辯今教竟。三例破種疑。",
    "X16n0308_002:0069c06": "見猶離見見不能及。云何復說因緣自然及和合相。",
    "X16n0308_002:0069c07": "見猶離見者謂如上所說。妙明真見不但離緣猶",
    "X16n0308_002:0069c08": "且離於見精中一分妄見。是則妄見尚不能及。況",
    "X16n0308_002:0069c09": "夫因緣自然等相益不能及。故斥以云何復說等",
    "X16n0308_002:0069c10": "也。和合下應有與不和合四宇。或譯者脫漏。觀後",
    "X16n0308_002:0069c11": "阿難述未開處可知。問。和合與不和合阿難未說。",
    "X16n0308_002:0069c12": "何故與已說並斥耶。答。此有二義。一者相關例言。",
    "X16n0308_002:0069c13": "謂因緣與和合相關。自然與不和合相關。是則說",
    "X16n0308_002:0069c14": "因緣者必說和合。說自然者必說不和合。故彼雖",
    "X16n0308_002:0069c15": "未說為防言說。蓋取例斥之耳。二者例現破種。謂",
    "X16n0308_002:0069c16": "因緣自然屬現行疑。是已說者。和合不和合屬種",
    "X16n0308_002:0069c17": "子疑。是未說者。前雖未說後來必說。故兼帶言之。",
    "X16n0308_002:0069c18": "蓋欲例前已破現行。盡破未破種子。科以例破種",
    "X16n0308_002:0069c19": "疑者以此。四斥迷勉進。",
    "X16n0308_002:0069c20": "汝等聲聞狹劣無識。不能通達清淨實相。吾今誨汝",
    "X16n0308_002:0069c21": "當善思惟。為得疲怠妙菩提路。",
    "X16n0308_002:0069c22": "汝等聲聞通指有學無學。局執因緣曰狹。兼惑自",
    "X16n0308_002:0069c23": "然曰劣。由斯智無超脫慧乏明辯故曰無識。清淨",
    "X16n0308_002:0069c24": "實相即是空如來藏。離諸戱論曰實相。中不容他",
    "X16n0308_002:0070a01": "曰清淨。由無識故執諸法為實有。依實有而起戱",
    "X16n0308_002:0070a02": "論。迷於清淨障乎實相故曰不能通達。此斥迷也。",
    "X16n0308_002:0070a03": "吾今誨汝者教以捨權從實。棄邪取正。當善思惟",
    "X16n0308_002:0070a04": "者思惟今之所說畢竟如何是離見之見。思到思",
    "X16n0308_002:0070a05": "所不及處自有雲開月現時節。如是思惟方名為",
    "X16n0308_002:0070a06": "善。既思惟已還須從性起修。精進無屈便是妙菩",
    "X16n0308_002:0070a07": "提路。若稍有疲怠即滯中途。故以無得誡之。此勉",
    "X16n0308_002:0070a08": "進也。按阿難所請。此之離見與上之超情乃是酧",
    "X16n0308_002:0070a09": "彼明義。以情見皆屬無明。但有粗細之異。曰超。曰",
    "X16n0308_002:0070a10": "離。真明自現前矣。(正脈云。通上十科論之初科則顯其脫根脫塵逈然而靈光獨",
    "X16n0308_002:0070a11": "耀。二科則顯其離身離境凝然而本不動搖。三科則顯其盡未來際究竟不滅。四科則顯其從無始來本",
    "X16n0308_002:0070a12": "有不遺。五科則顯其無往無還挺物表。而常住。六科則顯其不雜不亂超象外以孤標。七科則顯其性元",
    "X16n0308_002:0070a13": "自在能轉物而大小何局。八科則顯其體本混融譬一月而是非莫辨。九科則顯其諸情不墮遠越乎外",
    "X16n0308_002:0070a14": "計權宗。十科則顯其自相已離轉入於純真無妄。顯見至此可謂顯之極矣。但究未說出如何見見而又",
    "X16n0308_002:0070a15": "如何非見。故總科為帶妄顯真)帶妄顯真竟",
    "X16n0308_002:0070a16": "二剖妄出真(正脈云。二種顛倒見妄如璞蘊玉。而見之真精如玉在璞。故帶妄顯真如",
    "X16n0308_002:0070a17": "指璞說玉。雖珍貴非虗而粗石未剖。美玉未瑩此科剖妄出真如剖璞出玉。精瑩煥發矣)二",
    "X16n0308_002:0070a18": "一阿難並陳二請。二如來各為開示。初。",
    "X16n0308_002:0070a19": "阿難白佛言。世尊。如佛世尊為我等輩宣說因緣及",
    "X16n0308_002:0070a20": "與自然。諸和合相與不和合。心猶未開。○而今更聞",
    "X16n0308_002:0070a21": "見見非見重增迷悶。○伏願弘慈。施大慧目。開示我",
    "X16n0308_002:0070a22": "等覺心明淨。○作是語已$(\"#_\").(\"-\",\"%\");$(\".\").(\"-\",\"\");$(\".\").(\"-\",\"\");$(\".\").(\"-\",\"\");$(\".\").(\"-\",\"\");$(\".\").(\"-\",\"\");$(\".\").(\"-\",\"\");$(\".\").(\"-\",\".\");$(\".\").(\"-\",\".\");$(\".\").(\"-\",\".\");$(\".\").(\"\",\"\");網路分享："
}