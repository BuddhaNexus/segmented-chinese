{
    "X16n0308_003:0082c21": "楞嚴經指掌疏卷三",
    "X16n0308_003:0082c22": "京都拈華寺賢宗後學達天通理敬述",
    "X16n0308_003:0082c23": "嗣法門人(興宗祖旺謄清懷仁祖毓較字)",
    "X16n0308_003:0082c24": "二約入顯示(諸經無此。故世間法惟三科。今經加此成四。若以尋常六入似是開色合",
    "X16n0308_003:0083a01": "心。以前五皆色。後一是心。今則不爾。以六入皆約根性言之。乃開一心法為六種根性也)二。一",
    "X16n0308_003:0083a02": "總徵。二別示。初。",
    "X16n0308_003:0083a03": "復次阿難。云何六入本如來藏妙真如性。",
    "X16n0308_003:0083a04": "復次阿難者。重呼當機示以六入義也。六入即眼",
    "X16n0308_003:0083a05": "等六根。既同五陰許為藏性亦須徵也。根以能生",
    "X16n0308_003:0083a06": "為義。偏取浮勝能生識故。非今經意。今經乃指六",
    "X16n0308_003:0083a07": "性。入有二義。一涉入。如下云發見居中。二吸入。如",
    "X16n0308_003:0083a08": "下云吸此塵象。二別示六。一眼入。二耳入。三",
    "X16n0308_003:0083a09": "鼻入。四舌入。五身入。六意入。初三。一比例顯",
    "X16n0308_003:0083a10": "妄。二出名辯偽。三承辨結示。初。",
    "X16n0308_003:0083a11": "阿難。即彼目睛瞪發勞者。兼目與勞同是菩提瞪發",
    "X16n0308_003:0083a12": "勞相。",
    "X16n0308_003:0083a13": "即就也。目瞪發勞乃色陰中喻。今即就之以發明",
    "X16n0308_003:0083a14": "眼入。故云即。彼又雖云即彼而取義不同。以彼惟",
    "X16n0308_003:0083a15": "是喻。此則直就目勞說故。者字訓人。上加之字。意",
    "X16n0308_003:0083a16": "則顯矣。目字意取見性。以性不自顯寄根說故。勞",
    "X16n0308_003:0083a17": "字亦該狂華。以勞雖瞪發因境顯故。曰兼曰與曰",
    "X16n0308_003:0083a18": "同是等者比例發明故。此有二義。一者比例信真。",
    "X16n0308_003:0083a19": "言目中見性本於真性菩提。人或易信。瞪發勞相",
    "X16n0308_003:0083a20": "亦本於真性菩提。人皆難明。故云同是菩提。佛意",
    "X16n0308_003:0083a21": "以根性本真。例彼勞相亦本真也。二者比例知妄。",
    "X16n0308_003:0083a22": "言瞪發勞相唯是虗妄無實。人皆易知。目中見性",
    "X16n0308_003:0083a23": "亦惟是虗妄無實。人或難信。故曰同是瞪勞。佛意",
    "X16n0308_003:0083a24": "以瞪勞虗妄例彼見性亦唯妄也。二義中比例信",
    "X16n0308_003:0083b01": "真。乃是兼釋前疑。以前云浮塵幻化其性真為妙",
    "X16n0308_003:0083b02": "覺明體。今此瞪發勞相亦屬浮塵幻化。前疑未了",
    "X16n0308_003:0083b03": "者於此重釋。比例知妄乃是本科正義。觀下文即",
    "X16n0308_003:0083b04": "為辨妄可知。二出名辨偽二。一出名略顯。二",
    "X16n0308_003:0083b05": "推因詳辯。初。",
    "X16n0308_003:0083b06": "因於明暗二種妄塵發見居中。吸此塵象名為見性。",
    "X16n0308_003:0083b07": "○此見離彼明暗二塵畢竟無體。",
    "X16n0308_003:0083b08": "初托塵似有。明暗相傾故稱妄塵。因塵發見還緣",
    "X16n0308_003:0083b09": "於塵故曰居中。吸引也。謂吸引塵象為自境也。正",
    "X16n0308_003:0083b10": "以有此功能得稱見性。而言名為者亦顯其唯是",
    "X16n0308_003:0083b11": "幻妄稱相而已。○此見下。離塵實無。若論明暗二",
    "X16n0308_003:0083b12": "相。恒時相續無有離時。所言離者乃指了境惟心。",
    "X16n0308_003:0083b13": "觀心忘境。境既不有見從何起。故曰畢竟無體。如",
    "X16n0308_003:0083b14": "耳根中入流亡所。動靜不生。乃至聞所聞盡正齊",
    "X16n0308_003:0083b15": "乎此。六結之中亦唯解得前三結。若更能覺所覺",
    "X16n0308_003:0083b16": "空乃至寂滅現前時則本如來藏妙真如性矣。是",
    "X16n0308_003:0083b17": "知雖曰無體。但為頓了相妄。進達性真。非同前之",
    "X16n0308_003:0083b18": "識心畢竟破也。餘五入准知。二推因詳辯二。",
    "X16n0308_003:0083b19": "一總標無從。二分文各破。初。",
    "X16n0308_003:0083b20": "如是阿難當知。是見非明暗來。非從根出。不於空生。",
    "X16n0308_003:0083b21": "正脈云。約世情根出乃為正計。餘二防轉計而已。",
    "X16n0308_003:0083b22": "二分文各破。",
    "X16n0308_003:0083b23": "何以故。○若從明來暗即隨滅。應非見喑。若從暗來",
    "X16n0308_003:0083b24": "明即隨滅。應無見明。○若從根生必無明暗。如是見",
    "X16n0308_003:0083c01": "精本無自性。○若於空出。前矚塵象歸當見根。又空",
    "X16n0308_003:0083c02": "自觀何關汝入。",
    "X16n0308_003:0083c03": "此中有四義。初承前徵起。可知。○二破從塵來。若",
    "X16n0308_003:0083c04": "謂此見從明來者是見以明為因矣。既以明為因。",
    "X16n0308_003:0083c05": "暗時明滅。見即隨滅。以無生因故。果其隨滅。即應",
    "X16n0308_003:0083c06": "不見於暗。云何依舊見暗。若從暗來等。准知。○三",
    "X16n0308_003:0083c07": "破從根生。若謂此見從根生者必無藉於明暗。要",
    "X16n0308_003:0083c08": "知無明無暗見精本無自性。以離塵無體如上已",
    "X16n0308_003:0083c09": "辯故。○四破從空出。若謂此見於空出者空出入",
    "X16n0308_003:0083c10": "眼。前矚塵象固其宜矣。然出必有歸。若還歸於空",
    "X16n0308_003:0083c11": "反當見根。既無是事知非空出。又縱許空出亦是",
    "X16n0308_003:0083c12": "空自能觀何關汝入。此益見其謬也。出名辨偽竟。",
    "X16n0308_003:0083c13": "三承辯結示。",
    "X16n0308_003:0083c14": "是故當知眼入虗妄。本非因緣非自然性。",
    "X16n0308_003:0083c15": "三處無從宛同勞相。故曰虗妄。識是菩提瞪發。不",
    "X16n0308_003:0083c16": "瞪則依然菩提。故曰本非等也。眼入竟。二耳入",
    "X16n0308_003:0083c17": "三。一比例顯妄。二出名辨偽。三承辨結示。初。",
    "X16n0308_003:0083c18": "阿難。譬如有人以兩手指急塞其耳。耳根勞故頭中",
    "X16n0308_003:0083c19": "作聲。兼耳與勞同是菩提瞪發勞相。",
    "X16n0308_003:0083c20": "雖曰譬如。只是作設若義。下皆准此。上科取瞪目",
    "X16n0308_003:0083c21": "發勞。此科取塞耳成勞。事義相類隨根異說故。目",
    "X16n0308_003:0083c22": "勞以空華為驗。如前色陰中說。耳勞以虗響為驗。",
    "X16n0308_003:0083c23": "故云頭中作聲。兼耳與勞等。亦是以耳中聞性例",
    "X16n0308_003:0083c24": "塞成勞相。顯其本真。以塞成勞相例耳中聞性。顯",
    "X16n0308_003:0084a01": "其惟妄也。若順耳根應云塞發勞相。因六性同為",
    "X16n0308_003:0084a02": "賴耶見分。有類眼見故通云瞪發。二出名辯偽",
    "X16n0308_003:0084a03": "二。一出名略顯。二推因詳辨。初。",
    "X16n0308_003:0084a04": "因於動靜二種妄塵發聞居中。吸此塵象名聽聞性。",
    "X16n0308_003:0084a05": "此聞離彼動靜二塵畢竟無體。",
    "X16n0308_003:0084a06": "義皆準上。唯根塵異耳。二推因詳辯二。一總",
    "X16n0308_003:0084a07": "標無從。二分文各破。初。",
    "X16n0308_003:0084a08": "如是阿難當知。是聞非動靜來。非於根出。不於空生。",
    "X16n0308_003:0084a09": "亦準上。二分文各破。",
    "X16n0308_003:0084a10": "何以故。○若從靜來。動即隨滅。應非聞動。若從動來。",
    "X16n0308_003:0084a11": "靜即隨滅。應無覺靜。○若從根生。必無動靜。如是聞",
    "X16n0308_003:0084a12": "體本無自性。○若於空出。有聞成性即非虗空。又空",
    "X16n0308_003:0084a13": "自聞何關汝入。",
    "X16n0308_003:0084a14": "此亦有四。初承前徵起。○二破動靜來。○三破從",
    "X16n0308_003:0084a15": "根生。○四破從空出。若謂此聞於空出者是空有",
    "X16n0308_003:0084a16": "聞矣。空若有聞空乃成性。空既成性即非是空。何",
    "X16n0308_003:0084a17": "言空出。又縱許空出。亦空自聞何關汝入。是知所",
    "X16n0308_003:0084a18": "謂空出者尤為謬妄。出名辨偽竟。三承辯結示。",
    "X16n0308_003:0084a19": "是故當知。耳入虗妄本非因緣非自然性。",
    "X16n0308_003:0084a20": "耳入竟。三鼻入三。一比例顯妄。二出名辨偽。",
    "X16n0308_003:0084a21": "三承辯結示。初。",
    "X16n0308_003:0084a22": "阿難。譬如有人急畜其鼻。畜久成勞。則於鼻中聞有",
    "X16n0308_003:0084a23": "冷觸。因觸分別通塞虗實。如是乃至諸香臭氣。兼鼻",
    "X16n0308_003:0084a24": "與勞同是菩提瞪發勞相。",
    "X16n0308_003:0084b01": "畜縮也。鼻中氣息出入自有常度。急而畜之則乖",
    "X16n0308_003:0084b02": "常致變。畜之既久則自成勞傷矣。聞有冷觸即勞",
    "X16n0308_003:0084b03": "所現境。如目勞見空華之類。因觸分別等者。謂因",
    "X16n0308_003:0084b04": "於此觸分別兩孔之中孰為通而虗。孰為塞而實。",
    "X16n0308_003:0084b05": "如是分別不已。乃至微覺有香則分別為何等香。",
    "X16n0308_003:0084b06": "微覺有臭又分別為何等臭。皆由不知妄勞無實",
    "X16n0308_003:0084b07": "遂致展轉成妄。不知妄齅無實。亦復如是。故云兼",
    "X16n0308_003:0084b08": "鼻與勞等。謂兼鼻中齅性與畜成勞相同是菩提",
    "X16n0308_003:0084b09": "性上瞪發勞相也。比例中二義皆準上知。",
    "X16n0308_003:0084b10": "二出名辨偽二。一出名略顯。二推因詳辨。初。",
    "X16n0308_003:0084b11": "因於通塞二種妄塵發聞居中。吸此塵象名齅聞性。",
    "X16n0308_003:0084b12": "此聞離彼通塞二塵畢竟無體。",
    "X16n0308_003:0084b13": "二推因詳辯二。一總標無從。二分文各破。初。",
    "X16n0308_003:0084b14": "當知是聞非通塞來。非於根出。不於空生。",
    "X16n0308_003:0084b15": "二分文各破。",
    "X16n0308_003:0084b16": "何以故。○若從通來塞則聞滅。云何知塞。如因塞有",
    "X16n0308_003:0084b17": "通則無聞。云何發明香臭等觸。○若從根生必無通",
    "X16n0308_003:0084b18": "塞。如是聞機本無自性。○若從空出是聞自當迴齅",
    "X16n0308_003:0084b19": "汝鼻。空自有聞何關汝入。",
    "X16n0308_003:0084b20": "亦分四義。初承前徵起。○二破通塞來。云何發明",
    "X16n0308_003:0084b21": "等者。以香臭等觸依通塵現。通時無聞自應不能",
    "X16n0308_003:0084b22": "發明。○三破從根生。聞機即指根性。以是聞所發",
    "X16n0308_003:0084b23": "動處故。○四破從空出。空出入鼻能齅香臭等觸。",
    "X16n0308_003:0084b24": "若還空時自應迴齅。空自有聞等顯縱許尤非。出",
    "X16n0308_003:0084c01": "名辯偽竟。三承辨結示。",
    "X16n0308_003:0084c02": "是故當知。鼻入虗妄本非因緣非自然性。",
    "X16n0308_003:0084c03": "鼻入竟。四舌入三。一比例顯妄。二出名辯偽。",
    "X16n0308_003:0084c04": "三承辯結示。初。",
    "X16n0308_003:0084c05": "阿難。譬如有人以舌舐吻。熟舐令勞。其人若病則有",
    "X16n0308_003:0084c06": "苦味。無病之人微有甜觸。由甜與苦顯此舌根不動",
    "X16n0308_003:0084c07": "之時淡性常在。兼舌與勞同是菩提瞪發勞相。",
    "X16n0308_003:0084c08": "以舌取物曰舐。今非取外物。惟是舐自唇吻。熟舐",
    "X16n0308_003:0084c09": "者舐之再四。令勞者令成勞傷。苦味甜味皆勞所",
    "X16n0308_003:0084c10": "現境。但有病無病異故。淡性常在者相形而顯。益",
    "X16n0308_003:0084c11": "屬虗偽。此亦由不知妄勞無實展轉成妄。不知妄",
    "X16n0308_003:0084c12": "知無實亦復如是故取例云兼舌中知性。與舐所",
    "X16n0308_003:0084c13": "成勞。同是菩提瞪發勞相。二出名辯偽二。一",
    "X16n0308_003:0084c14": "出名略顯。二推因詳辨。初。",
    "X16n0308_003:0084c15": "因甜苦淡二種妄塵發知居中。吸此塵象名知味性。",
    "X16n0308_003:0084c16": "此知味性離彼甜苦及淡二塵畢竟無體。",
    "X16n0308_003:0084c17": "甜苦皆動。合為一種故及淡為二也。知味性即甞",
    "X16n0308_003:0084c18": "性。以是甞味之知故。餘准上。二推因詳辯二。",
    "X16n0308_003:0084c19": "一總標無從。二分文各破。初。",
    "X16n0308_003:0084c20": "如是阿難當知。如是甞苦淡知非甜苦來。非因淡有。",
    "X16n0308_003:0084c21": "又非根出。不於空生。",
    "X16n0308_003:0084c22": "二分文各破。",
    "X16n0308_003:0084c23": "何以故。○若甜苦來淡則知滅。云何知淡。若從淡出",
    "X16n0308_003:0084c24": "甜即知亡。復云何知甜苦二相。○若從舌生必無甜",
    "X16n0308_003:0085a01": "淡。及與苦塵。斯知味根本無自性。○若於空出。虗空",
    "X16n0308_003:0085a02": "自味非汝口知。又空自知何關汝入。",
    "X16n0308_003:0085a03": "亦四義。初承前徵起。○二破從塵來。○三破從根",
    "X16n0308_003:0085a04": "生。○四破從空出。虗空自味者謂虗空自能甞味。",
    "X16n0308_003:0085a05": "非汝口知者非借汝之口知。又空自知者又若必",
    "X16n0308_003:0085a06": "謂從空而出。空自能甞亦唯空自能知。尚不借口",
    "X16n0308_003:0085a07": "何關汝入。出名辯偽竟。三承辨結示。",
    "X16n0308_003:0085a08": "是故當知。舌入虗妄本非因緣非自然性。",
    "X16n0308_003:0085a09": "舌入竟。五身入三準前。初比例顯妄。",
    "X16n0308_003:0085a10": "阿難。譬如有人以一冷手觸於熱手。若冷勢多熱者",
    "X16n0308_003:0085a11": "從冷。若熱功勝冷者成熱。如是以此合覺之觸顯於",
    "X16n0308_003:0085a12": "離知。涉勢若成因於勞觸。兼身與勞同是菩提瞪發",
    "X16n0308_003:0085a13": "勞相。",
    "X16n0308_003:0085a14": "兩手相觸本無外境。唯是冷熱互勝以成相涉之",
    "X16n0308_003:0085a15": "勢。是合覺之觸虗妄如是。又復以此合覺之觸顯",
    "X16n0308_003:0085a16": "於離知。其益為虗妄可知。然此科與上四入不同。",
    "X16n0308_003:0085a17": "按上四入皆先出根勞。次顯境妄。此科則先顯境",
    "X16n0308_003:0085a18": "妄。次出根勞。涉勢二句即出成根勞之義。若猶誰",
    "X16n0308_003:0085a19": "也。言上來冷熱相涉之勢竟是誰之所成。乃因於",
    "X16n0308_003:0085a20": "兩手久觸。勞其能觸之根虗妄顯現。若乍然一觸",
    "X16n0308_003:0085a21": "冷熱各住自不能相涉矣。兼身與勞等准前可知",
    "X16n0308_003:0085a22": "二出名辨偽二。一出名略顯。二推因詳辯。初。",
    "X16n0308_003:0085a23": "因於離合二種妄塵發覺居中。吸此塵象名知覺性。",
    "X16n0308_003:0085a24": "此知覺體離彼離合違順二塵畢竟無體。",
    "X16n0308_003:0085b01": "離合違順明是四塵。而言二塵者。正脈云。違順即",
    "X16n0308_003:0085b02": "合離中之違順。故惟二塵。葢或離或合。覺苦即是",
    "X16n0308_003:0085b03": "違。覺樂即是順也。二推因詳辨二。一總標無",
    "X16n0308_003:0085b04": "從。二分文各破。初。",
    "X16n0308_003:0085b05": "如是阿難當知。是覺非離合來。非違順有。不於根出。",
    "X16n0308_003:0085b06": "又非空生。",
    "X16n0308_003:0085b07": "二分文各破。",
    "X16n0308_003:0085b08": "何以故。○若合時來離當已滅。云何覺離。違順二相",
    "X16n0308_003:0085b09": "亦復如是。○若從根出必無離合違順四相。則汝身",
    "X16n0308_003:0085b10": "知元無自性。○必於空出。空自知覺何關汝入。",
    "X16n0308_003:0085b11": "亦四義。初承前徵起。○二破從塵來。云何覺離下",
    "X16n0308_003:0085b12": "似有闕文。具足應云。若離時來合當已滅。云何覺",
    "X16n0308_003:0085b13": "合。離合二相既爾。違順二相准知。故云亦復如是。",
    "X16n0308_003:0085b14": "○三破從根出。○四破從空出。出名辯偽竟。",
    "X16n0308_003:0085b15": "三承辨結示。",
    "X16n0308_003:0085b16": "是故當知。身入虗妄本非因緣非自然性。",
    "X16n0308_003:0085b17": "身入竟。六意入三準前。初比例顯妄。",
    "X16n0308_003:0085b18": "阿難。譬如有人勞倦則眠睡熟便寤。覽塵斯憶。失憶",
    "X16n0308_003:0085b19": "為忘。是其顛倒生住異滅。吸習中歸不相踰越。稱意",
    "X16n0308_003:0085b20": "知根。兼意與勞同是菩提瞪發勞相。",
    "X16n0308_003:0085b21": "勞倦睡熟皆指意根。謂意根勞倦不耐緣境則妄",
    "X16n0308_003:0085b22": "現眠相。意根睡熟不甘滯寂。則妄現寤相。此皆約",
    "X16n0308_003:0085b23": "忽寐忽覺言之。非夜寐晝覺也。以夜寐晝覺雖曰",
    "X16n0308_003:0085b24": "虗妄。人所難知。故取此至虗至妄者比例。令易知",
    "X16n0308_003:0085c01": "故。憶忘即生滅二塵。然亦眠寤皆具。如寤則歷覽",
    "X16n0308_003:0085c02": "法塵斯能記憶屬生。偶爾失於記憶則名為忘屬",
    "X16n0308_003:0085c03": "滅。眠則夢覽習塵亦名記憶。偶爾夢沈境寂亦名",
    "X16n0308_003:0085c04": "失憶。然睡眠既依勞現。而因眠現寤亦名為勞。況",
    "X16n0308_003:0085c05": "夫於中轉現憶忘真為妄之至矣。忽寐忽寤憶忘",
    "X16n0308_003:0085c06": "不清。故是顛倒生住異滅。唯識云。本無今有名生。",
    "X16n0308_003:0085c07": "生位暫停名住。住別前後名異。暫有還無名滅。正",
    "X16n0308_003:0085c08": "脈云。初憶名生。正憶名住。始忘為異。忘盡為滅。據",
    "X16n0308_003:0085c09": "此則雖曰四相。亦惟是二。以住即生際。異即滅際",
    "X16n0308_003:0085c10": "故。吸習中歸者。謂雖曰顛倒亦能吸取習境中歸",
    "X16n0308_003:0085c11": "於內。且四相歷然前後不相踰越。亦屬意中知性。",
    "X16n0308_003:0085c12": "故曰稱意知根。兼意與勞等。亦准前。二出名辨",
    "X16n0308_003:0085c13": "偽二。一出名略顯。二推因詳辯。初。",
    "X16n0308_003:0085c14": "因於生滅二種妄塵集知居中吸撮內塵。見聞逆流",
    "X16n0308_003:0085c15": "流不及地名覺知性。此覺知性離彼寤寐生滅二塵",
    "X16n0308_003:0085c16": "畢竟無體。",
    "X16n0308_003:0085c17": "此中生滅二塵與上科憶忘不同。上科憶忘約勞",
    "X16n0308_003:0085c18": "倦忽寐忽寤時說。此中生滅約平常有記無記時",
    "X16n0308_003:0085c19": "言。集者招致義。謂由生滅二塵招致意根中性故。",
    "X16n0308_003:0085c20": "又前五向外云發。知性在內名集。集之為言止也。",
    "X16n0308_003:0085c21": "吸撮者引取義。內塵即是法塵。復有二相。見聞逆",
    "X16n0308_003:0085c22": "流即生塵之相。見聞者所見所聞。舉二塵該餘三",
    "X16n0308_003:0085c23": "也。五塵已謝。所餘習影反落意地故云逆流。流不",
    "X16n0308_003:0085c24": "及地即滅塵之相。謂見聞逆流不能及於意地。意",
    "X16n0308_003:0086a01": "則唯緣滅相也。正以有此功能相似有體。故立覺",
    "X16n0308_003:0086a02": "知之名。寤寐生滅者。寤中寐中各有生滅。離此無",
    "X16n0308_003:0086a03": "體明知虗妄。二推因詳辯二。一總標無從。二",
    "X16n0308_003:0086a04": "分文各破。初。",
    "X16n0308_003:0086a05": "如是阿難當知。如是覺知之根非寤寐來。非生滅有。",
    "X16n0308_003:0086a06": "不於根出。亦非空生。",
    "X16n0308_003:0086a07": "二分文各破。",
    "X16n0308_003:0086a08": "何以故。○若從寤來寐即隨滅。將何為寐。○必生時",
    "X16n0308_003:0086a09": "有滅即同無令誰受滅。若從滅有生即滅無。誰知生",
    "X16n0308_003:0086a10": "者。○若從根出。寤寐二相隨身開合。離斯二體此覺",
    "X16n0308_003:0086a11": "知者同於空華畢竟無性。○若從空生。自是空知何",
    "X16n0308_003:0086a12": "關汝入。",
    "X16n0308_003:0086a13": "此有五義。初承前徵起。○二破寤寐來。文缺破寐",
    "X16n0308_003:0086a14": "來。義可例思故。○三破生滅有。受者領以為境。即",
    "X16n0308_003:0086a15": "知義也。○四破從根出。根指肉團心也。故下言身",
    "X16n0308_003:0086a16": "以肉屬身分攝故。破意以若從根出自應不關寤",
    "X16n0308_003:0086a17": "寐。但寤寐二相乃隨身肉開合。以肉根如蓮華狀",
    "X16n0308_003:0086a18": "開則成寤。合則成寐。設許不關寤寐。亦應不關開",
    "X16n0308_003:0086a19": "合。何言根生。且若離斯寤寐二體。而此覺知亦同",
    "X16n0308_003:0086a20": "空華無性。以不能緣生滅二種塵故。○五破從空",
    "X16n0308_003:0086a21": "生可知。出名辯偽竟。三承辨結示。",
    "X16n0308_003:0086a22": "是故當知。意入虗妄本非因緣非自然性。",
    "X16n0308_003:0086a23": "因塵立名則名惟假有。從緣辨體則體本無生。名",
    "X16n0308_003:0086a24": "體既其非真意入由來虗妄。然妄不自妄依真而",
    "X16n0308_003:0086b01": "起。事不自事攬理而成。要知因水成波。無庸撥波",
    "X16n0308_003:0086b02": "覓水。果了緣金成器。自能就器得金。故云本非因",
    "X16n0308_003:0086b03": "緣。非自然性。約入顯示竟。",
    "X16n0308_003:0086b04": "三約處顯示二。一總徵。二別示。初。",
    "X16n0308_003:0086b05": "復次阿難。云何十二處本如來藏妙真如性。",
    "X16n0308_003:0086b06": "徵意准上。十二處謂六根六塵也。處者方所義。謂",
    "X16n0308_003:0086b07": "眼唯對色。耳惟對聲等。各有方所。又定在義。謂根",
    "X16n0308_003:0086b08": "一定在內。塵一定在外。各有定在。亦名十二入。謂",
    "X16n0308_003:0086b09": "取境則以根入塵。受境則以塵入根。通為能入。亦",
    "X16n0308_003:0086b10": "通為所入。對陰對界此為迷於色不迷於心者。開",
    "X16n0308_003:0086b11": "色合心。又為中根人聞中得悟者說也。",
    "X16n0308_003:0086b12": "二別示六。一眼色二處。二耳聲二處。三鼻香二",
    "X16n0308_003:0086b13": "處。四舌味二處。五身觸二處。六意法二處。初三。",
    "X16n0308_003:0086b14": "一現前定處。二就處辨妄。三承辯結示。初。",
    "X16n0308_003:0086b15": "阿難。汝且觀此祇陀樹林及諸泉池。",
    "X16n0308_003:0086b16": "教以且觀者定能見根處。樹林泉池者定所見塵",
    "X16n0308_003:0086b17": "處。二就處辯妄二。一雙徵兩計。二分文各破。",
    "X16n0308_003:0086b18": "初。",
    "X16n0308_003:0086b19": "於意云何。○此等為是色生眼見眼生色相。",
    "X16n0308_003:0086b20": "首句總相徵。○此等下分別徵也。舉根兼塵故曰",
    "X16n0308_003:0086b21": "此等。離色則見無可表似是色生眼見。離見則色",
    "X16n0308_003:0086b22": "無可憑似是眼生色相。二俱非實故爾分徵。至下",
    "X16n0308_003:0086b23": "乃各為詳破。二分文各破二。一破眼生色相。",
    "X16n0308_003:0086b24": "二破色生眼見。初。",
    "X16n0308_003:0086c01": "阿難。若復眼根生色相者。見空非色色性應銷。銷則",
    "X16n0308_003:0086c02": "顯發一切都無。色相既無誰明空質。○空亦如是。",
    "X16n0308_003:0086c03": "初正破生色。破意以若計眼根生色相者。當其見",
    "X16n0308_003:0086c04": "空之時非是色相。而眼根中生色之性應即銷滅。",
    "X16n0308_003:0086c05": "然色性既銷則滅性顯發一切色相應都無所有。",
    "X16n0308_003:0086c06": "若爾。則不惟無色亦復無空。以空乃待色而顯。色",
    "X16n0308_003:0086c07": "相既無無所待故。誰明空質。謂縱有空質誰復能",
    "X16n0308_003:0086c08": "明哉。是知所謂眼生色相者謬矣。○末句例破生",
    "X16n0308_003:0086c09": "空。例上應云。若復眼根生空相者。見色非空空性",
    "X16n0308_003:0086c10": "應銷。銷則顯發一切都無。空相既無誰明色質。為",
    "X16n0308_003:0086c11": "避文繁。故總取例云。空亦如是。謂眼生空相亦如",
    "X16n0308_003:0086c12": "生色中破(問。據前徵詞。但云眼生色相。而此各破。必例破生空者何也。答。空亦是色。生則",
    "X16n0308_003:0086c13": "俱生。破須俱破。方得無疑)二破色生眼見。",
    "X16n0308_003:0086c14": "若復色塵生眼見者。觀空非色見即銷亡。亡則都無",
    "X16n0308_003:0086c15": "誰明空色。",
    "X16n0308_003:0086c16": "破意以若計色塵生眼見者。當其觀空之時非是",
    "X16n0308_003:0086c17": "色相。是生見之因已滅而是見即應銷亡。然見既",
    "X16n0308_003:0086c18": "銷亡則都無所見。既都無所見誰明空色。謂縱有",
    "X16n0308_003:0086c19": "空色誰復能明哉。是知所謂色生眼見者亦謬矣。",
    "X16n0308_003:0086c20": "準上科亦應云空亦如是。謂空生眼見亦如色生",
    "X16n0308_003:0086c21": "中破。文中無者。準上可知故。就處辯妄竟。",
    "X16n0308_003:0086c22": "三承辯結示。",
    "X16n0308_003:0086c23": "是故當知。見與色空俱無處所。即色與見二處虗妄。",
    "X16n0308_003:0086c24": "本非因緣非自然性。",
    "X16n0308_003:0087a01": "見即根處。色空皆塵處。俱無處所者。以眼不生色",
    "X16n0308_003:0087a02": "則色無處所。色不生眼則見無處所。此且明其無",
    "X16n0308_003:0087a03": "內外處。即色與見等者。言不惟無處即彼二處之",
    "X16n0308_003:0087a04": "體亦屬虗妄。以本惟一性。此性非因緣非自然起",
    "X16n0308_003:0087a05": "心即錯。動念即乖。喚誰名見及於色空。眼色二處",
    "X16n0308_003:0087a06": "竟。二耳聲二處三。一現前定處。二就處辨妄。",
    "X16n0308_003:0087a07": "三承辯結示。初。",
    "X16n0308_003:0087a08": "阿難。汝更聽此祇陀園中食辦擊鼓。眾集撞鐘。鐘皷",
    "X16n0308_003:0087a09": "音聲前後相續。",
    "X16n0308_003:0087a10": "聽即根處。此祗下皆塵處。食辦集眾故擊鼓。眾集",
    "X16n0308_003:0087a11": "受齋故撞鐘。今之叢林擊梆鳴牌者鎚隨國變故",
    "X16n0308_003:0087a12": "二就處辯妄二。一雙徵兩計。二分文各破。初。",
    "X16n0308_003:0087a13": "於意云何。此等為是聲來耳邊耳往聲處。",
    "X16n0308_003:0087a14": "聞不自聞因聲故有。或計聲來耳邊。聲不自聲因",
    "X16n0308_003:0087a15": "聞故有。或計耳往聲處。二計俱非故須徵破。",
    "X16n0308_003:0087a16": "二分文各破三。一破聲來耳邊。二破耳往聲處。",
    "X16n0308_003:0087a17": "三破無來無往。初。",
    "X16n0308_003:0087a18": "阿難。若復此聲來於耳邊。○如我乞食。室羅筏城在",
    "X16n0308_003:0087a19": "祇陀林則無有我。此聲必來阿難耳處。目連迦葉應",
    "X16n0308_003:0087a20": "不俱聞。○何況其中一千二百五十沙門。一聞鐘聲",
    "X16n0308_003:0087a21": "同來食處。",
    "X16n0308_003:0087a22": "初牒聲來耳。○如我下法喻合辨。喻中如來乞食",
    "X16n0308_003:0087a23": "城中林裏則無。法中聲來阿難耳邊餘耳則無。故",
    "X16n0308_003:0087a24": "連葉應不俱聞。今既不爾。則法喻不齊矣。○何況",
    "X16n0308_003:0087b01": "下極顯其謬。意以連葉俱聞則法喻不齊。何況眾",
    "X16n0308_003:0087b02": "多沙門一聞同來。尤見其不齊之甚。是知所謂聲",
    "X16n0308_003:0087b03": "來耳邊者謬也。二破耳往聲處。",
    "X16n0308_003:0087b04": "若復汝耳往彼聲邊。○如我歸住祇陀林中。在室羅",
    "X16n0308_003:0087b05": "城則無有我。汝聞皷聲其耳已往擊皷之處。鐘聲齊",
    "X16n0308_003:0087b06": "出應不俱聞。○何況其中象馬牛羊種種音響。",
    "X16n0308_003:0087b07": "初牒耳往聲。○如我下法喻合辯。喻中如來歸住",
    "X16n0308_003:0087b08": "林中城裏則無。法中耳往擊皷之處鐘處則無。故",
    "X16n0308_003:0087b09": "齊出應不俱聞。若俱聞者亦法喻不齊矣。○何況",
    "X16n0308_003:0087b10": "下極顯其謬。意以鐘聲齊出則應不能俱聞。何況",
    "X16n0308_003:0087b11": "象馬牛羊種種音嚮益應不能俱聞。今既不爾。是",
    "X16n0308_003:0087b12": "知所謂耳往聲邊者亦謬也。三破無來無往。",
    "X16n0308_003:0087b13": "若無來往亦復無聞。",
    "X16n0308_003:0087b14": "恐聞來往不成轉計無來無往。故為此破。若謂聲",
    "X16n0308_003:0087b15": "亦無來。耳亦無往。則是根塵各住自不成聞。如二",
    "X16n0308_003:0087b16": "人一在林中一在城裏兩不相到。自不能和合成",
    "X16n0308_003:0087b17": "事。是知所謂無來往者益謬也。必兼此破者。以有",
    "X16n0308_003:0087b18": "來有往固是權宗因緣。無來無往尤屬外計自然。",
    "X16n0308_003:0087b19": "權宗尚破外計安留。又破有來往則生不可說。破",
    "X16n0308_003:0087b20": "無來往則不生不可說。生與不生俱不可說。迺成",
    "X16n0308_003:0087b21": "真無生義。就處辨妄竟。三承辯結示。",
    "X16n0308_003:0087b22": "是故當知。聽與音聲俱無處所。即聽與聲二處虗妄。",
    "X16n0308_003:0087b23": "本非四緣非自然性。",
    "X16n0308_003:0087b24": "聲不來耳則耳處不現。耳不往聲則聲處不現。故",
    "X16n0308_003:0087c01": "云俱無處所。況復無來無往又不可說。真為徹體",
    "X16n0308_003:0087c02": "虗妄二處叵得。果到不可得處。自見非因緣非自",
    "X16n0308_003:0087c03": "然性矣。耳聲二處竟。三鼻香二處三。一現前",
    "X16n0308_003:0087c04": "定處。二就香辯妄。三承辨結示。初。",
    "X16n0308_003:0087c05": "阿難。汝又齅此爐中栴檀。",
    "X16n0308_003:0087c06": "根塵可知。栴檀義翻與藥。齅之能除病故。此方所",
    "X16n0308_003:0087c07": "無故無正翻。二就香辯妄二。一顯異徵生。二",
    "X16n0308_003:0087c08": "分文各破。初。",
    "X16n0308_003:0087c09": "此香若復然於一銖。室羅筏城四十里內同時聞氣。",
    "X16n0308_003:0087c10": "於意云何。此香為復生栴檀木。生於汝鼻。為生於空。",
    "X16n0308_003:0087c11": "二十四銖為一兩。一銖惟四分餘也。漢張華志云。",
    "X16n0308_003:0087c12": "西國使獻香者。漢制不滿斤不得受。使乃私去。著",
    "X16n0308_003:0087c13": "香如大豆許在宮門上。香聞長安四十里經月乃",
    "X16n0308_003:0087c14": "歇。今則不惟香四十里。且言同時聞氣誠異香也。",
    "X16n0308_003:0087c15": "徵生之義可知。二分文各破三。一破從鼻生。",
    "X16n0308_003:0087c16": "二破從空生。三破從木生。初。",
    "X16n0308_003:0087c17": "阿難。若復此香生於汝鼻稱鼻所生。當從鼻出。○鼻",
    "X16n0308_003:0087c18": "非栴檀云何鼻中有栴檀氣。○稱汝聞香當於鼻入。",
    "X16n0308_003:0087c19": "鼻中出香說聞非義。",
    "X16n0308_003:0087c20": "初約生定出。鼻不蒙煙似生於鼻。故先破鼻生。稱",
    "X16n0308_003:0087c21": "生當出者以生即出生義故。○鼻非下體用相違。",
    "X16n0308_003:0087c22": "鼻非栴檀者肉體也。肉體不應有檀氣之用。故難",
    "X16n0308_003:0087c23": "以云何有也。○稱汝下名義不符。入香為聞故曰",
    "X16n0308_003:0087c24": "稱聞當入。今不入而反出故難以說聞非義。然既",
    "X16n0308_003:0088a01": "展轉成謬。則此香不從鼻生明矣。二破從空生。",
    "X16n0308_003:0088a02": "若生於空。空性常恒香應常在。何藉爐中爇此枯木。",
    "X16n0308_003:0088a03": "既不蒙烟又不生鼻似生於空。故次破空生。空即",
    "X16n0308_003:0088a04": "鼻中空也。體同大虗故曰常恒。能生則一切時生",
    "X16n0308_003:0088a05": "故香應常在。設許常在仍墮自然。故難以何藉爐",
    "X16n0308_003:0088a06": "中爇此枯木。正顯其猶待緣也。三破從木生。",
    "X16n0308_003:0088a07": "若生於木。則此香質因爇成烟。若鼻得聞合蒙烟氣。",
    "X16n0308_003:0088a08": "其烟騰空未及遙遠。四十里內云何已聞。",
    "X16n0308_003:0088a09": "香生於木常情共計也。恐阿難為避常情或計從",
    "X16n0308_003:0088a10": "鼻從空。今二計俱破將必還歸常情。故即破木生。",
    "X16n0308_003:0088a11": "若謂此香生於木者。則此香之木質不能通鼻。須",
    "X16n0308_003:0088a12": "是因爇成烟乃可通於鼻也。若果烟通於鼻而鼻",
    "X16n0308_003:0088a13": "得聞者。則鼻中合蒙烟氣。設許蒙烟仍墮因緣。故",
    "X16n0308_003:0088a14": "難以其煙騰空未及遙遠。即盡四十里內云何已",
    "X16n0308_003:0088a15": "聞。正顯其不藉緣也。就香辨妄竟。三承辯結示。",
    "X16n0308_003:0088a16": "是故當知。香鼻與聞俱無處所。即齅與香二處虗妄。",
    "X16n0308_003:0088a17": "本非因緣非自然性。",
    "X16n0308_003:0088a18": "香塵處。鼻根與聞性合為根處。下齅字亦兼鼻與",
    "X16n0308_003:0088a19": "聞。然根塵相依猶若交蘆。破一則二俱不成。香無",
    "X16n0308_003:0088a20": "生體如上已辨。根無所偶自然不立。故即承此結",
    "X16n0308_003:0088a21": "示。餘義准前可知。鼻香二處竟。四舌味二處三。",
    "X16n0308_003:0088a22": "一據常定處。二就味辯妄。三承辨結示。初。",
    "X16n0308_003:0088a23": "阿難。汝常二時眾中持鉢。其間或遇酥酪醍醐名為",
    "X16n0308_003:0088a24": "上味。",
    "X16n0308_003:0088b01": "日日如是曰常。二時者早食午食時也。正脈云。此",
    "X16n0308_003:0088b02": "中舌處不顯。寄隱遇字之中。二就味辨妄二。",
    "X16n0308_003:0088b03": "一總徵生處。二分文各破。初。",
    "X16n0308_003:0088b04": "於意云何。此味為復生於空中生於舌中。為生食中。",
    "X16n0308_003:0088b05": "二分文各破三。一破從舌生。二破從食生。三破",
    "X16n0308_003:0088b06": "從空生。初。",
    "X16n0308_003:0088b07": "阿難。若復此味生於汝舌。○在汝口中祗有一舌。其",
    "X16n0308_003:0088b08": "舌爾時已成酥味。遇黑石蜜應不推移。○若不變移",
    "X16n0308_003:0088b09": "不名知味。若變移者舌非多體。云何多味。一舌之知。",
    "X16n0308_003:0088b10": "初按定生舌味唯舌知。或計生於舌中故此按定。",
    "X16n0308_003:0088b11": "○在汝下據一為破。一口一舌世間共許也。爾時",
    "X16n0308_003:0088b12": "者指遇酥時言。遇酥之時舌上覺有酥味。是舌已",
    "X16n0308_003:0088b13": "成酥酪味矣。石蜜者沙糖類。言一舌已生酥味。縱",
    "X16n0308_003:0088b14": "遇石蜜應不推遷變移轉生蜜味。如樹生果。生酸",
    "X16n0308_003:0088b15": "生甜應一定也。○若不下展轉顯謬。恐聞應不推",
    "X16n0308_003:0088b16": "移遂計不移。若果不移失隨緣義。故以不名知味",
    "X16n0308_003:0088b17": "破之。言舌以知味為性。不移則常是一味。餘無所",
    "X16n0308_003:0088b18": "知。豈成知味之舌。此一謬也。又恐聞不移被破轉",
    "X16n0308_003:0088b19": "計變移。若果變移失不變義。故以舌非多體等破",
    "X16n0308_003:0088b20": "之。言既曰變移。遇酥則能生酥味。遇蜜則能生蜜",
    "X16n0308_003:0088b21": "味。若爾。則應有多舌。如多果須依多樹而生。今舌",
    "X16n0308_003:0088b22": "既非多體。云何多般之味一舌之知所能徧生。此",
    "X16n0308_003:0088b23": "又一謬也。既展轉成謬則味非舌生明矣。",
    "X16n0308_003:0088b24": "二破從食生。",
    "X16n0308_003:0088c01": "若生於食。食非有識云何自知。○又食自知即同他",
    "X16n0308_003:0088c02": "食。何預於汝名味之知。",
    "X16n0308_003:0088c03": "初正破常計。常情共計味生於食故為此破。若謂",
    "X16n0308_003:0088c04": "味生於食者則不假舌根矣。不假舌根還同無味。",
    "X16n0308_003:0088c05": "以食非有識云何自知有味。是味必由舌現不應",
    "X16n0308_003:0088c06": "屬食生也。○又食下兼防謬執。恐聞食非有識云",
    "X16n0308_003:0088c07": "何自知猶未心服。故為此防。又汝必謂食能自知",
    "X16n0308_003:0088c08": "不須汝舌者。即同他食一般。有何千預於汝而名",
    "X16n0308_003:0088c09": "汝舌為味家之知。此益見其謬也。三破從空生。",
    "X16n0308_003:0088c10": "若生於空。汝噉虗空當作何味。○必其虗空若作鹹",
    "X16n0308_003:0088c11": "味。既鹹汝舌亦鹹汝面。則此界人同於海魚。○既常",
    "X16n0308_003:0088c12": "受鹹了不知淡。若不識淡亦不覺鹹。必無所知云何",
    "X16n0308_003:0088c13": "名味。",
    "X16n0308_003:0088c14": "初按生徵味。食生舌生二計俱破。或計味從空生",
    "X16n0308_003:0088c15": "故按定令噉。意以生味必能具味具味應可噉知。",
    "X16n0308_003:0088c16": "故徵其當作何味。○必其下約鹹以破。言舌向於",
    "X16n0308_003:0088c17": "空既鹹汝舌。面向於空亦應鹹於面。若爾。則此界",
    "X16n0308_003:0088c18": "中人身在虗空皆應同於海魚。全體皆鹹豈理也",
    "X16n0308_003:0088c19": "哉。○既常下展轉顯謬。言設許同於海魚則應常",
    "X16n0308_003:0088c20": "時受鹹。故難以既常受鹹了不知淡。然鹹淡乃相",
    "X16n0308_003:0088c21": "待而顯。若果不識淡者則應亦不覺鹹。以無待故。",
    "X16n0308_003:0088c22": "既鹹淡二俱不覺是必全無所知。云何又以酥酪",
    "X16n0308_003:0088c23": "醍醐名為上味。就味辯妄竟。三承辨結示。",
    "X16n0308_003:0088c24": "是故當知。味舌與嘗俱無處所。即嘗與味二俱虗妄。",
    "X16n0308_003:0089a01": "本非因緣非自然性。",
    "X16n0308_003:0089a02": "根塵相依破一則二俱不立。故俱無處所唯是虗",
    "X16n0308_003:0089a03": "妄。人惟不知虗妄所以不見真實。若果知是虗妄。",
    "X16n0308_003:0089a04": "忘塵遺根。即二處而見本非因緣非自然性矣。舌",
    "X16n0308_003:0089a05": "味二處竟。五身觸二處三。一據常定處。二就",
    "X16n0308_003:0089a06": "知辨妄。三承辨結示。初。",
    "X16n0308_003:0089a07": "阿難。汝常晨朝以手摩頭。",
    "X16n0308_003:0089a08": "灌頂引律云。佛常戒勅弟子一日三摩其頭。默自",
    "X16n0308_003:0089a09": "誦云。守口攝意身莫犯。如是行者得度世。又引遺",
    "X16n0308_003:0089a10": "教經云。汝等比丘當自摩頭。已捨飾好著壞色衣。",
    "X16n0308_003:0089a11": "執持應器以乞自活。自見如是。若起貪慢當疾滅",
    "X16n0308_003:0089a12": "之。阿難遵制日日行之。故云汝常等也。此中塵處",
    "X16n0308_003:0089a13": "不顯寄隱摩字之中。以頭手皆屬身根。唯正摩時",
    "X16n0308_003:0089a14": "所現痛痒等相名之為觸。下云此摩所知。所知即",
    "X16n0308_003:0089a15": "痛痒等相也。正脈云。鼻香二處與此二處皆有取",
    "X16n0308_003:0089a16": "例之意。言彼以鼻不蒙煙同時俱聞。知香塵之虗",
    "X16n0308_003:0089a17": "妄用例諸香。此以本無外境頭手假摩。知摩觸之",
    "X16n0308_003:0089a18": "虗妄用例諸觸。亦是以易知例難知也。二就知",
    "X16n0308_003:0089a19": "辨妄二。一雙徵兩在。二分文各破。初。",
    "X16n0308_003:0089a20": "於意云何。此摩所知誰為能觸。能為在手為復在頭。",
    "X16n0308_003:0089a21": "此摩所知者。謂當此正摩之時自有所知之觸。既",
    "X16n0308_003:0089a22": "有所知之觸自有能觸之知。但不知頭之與手誰",
    "X16n0308_003:0089a23": "為能觸。故徵其能為在手為復在頭。此中能觸觸",
    "X16n0308_003:0089a24": "字宜訓覺義。二分文各破二。一正破兩在。二",
    "X16n0308_003:0089b01": "兼防謬辨。初。",
    "X16n0308_003:0089b02": "若在於手頭則無知。云何成觸。○若在於頭手則無",
    "X16n0308_003:0089b03": "用。云何名觸。",
    "X16n0308_003:0089b04": "初破能在手。言一身秪有一知。若謂能觸之知在",
    "X16n0308_003:0089b05": "於手者頭上則應無知。云何正摩之時頭上宛然",
    "X16n0308_003:0089b06": "有知。得成觸相。是能觸不專在於手也。○若在下",
    "X16n0308_003:0089b07": "破能在頭。若謂能觸之知在於頭者手上則應無",
    "X16n0308_003:0089b08": "用。又云何正摩之時手上依然有用。得名能觸。是",
    "X16n0308_003:0089b09": "能觸不專在於頭也。二兼防謬辨。",
    "X16n0308_003:0089b10": "若各各有則汝阿難應有二身。○若頭與手一觸所",
    "X16n0308_003:0089b11": "生。則手與頭當為一體。若一體者觸則無成。○若二",
    "X16n0308_003:0089b12": "體者觸誰為在。在能非所。在所非能。不應虗空與汝",
    "X16n0308_003:0089b13": "成觸。",
    "X16n0308_003:0089b14": "初防頭手各有辨。恐聞頭手互無之破遂謬辯云。",
    "X16n0308_003:0089b15": "頭上手上各各有一能觸之知。故為此防。言一身",
    "X16n0308_003:0089b16": "一知世間共許。若謂頭上手上各各有者。則汝阿",
    "X16n0308_003:0089b17": "難有二知矣。既有二知應有二身。否則世間相違。",
    "X16n0308_003:0089b18": "○若頭下防頭手共一辨。恐聞應有二身之破又",
    "X16n0308_003:0089b19": "謬辨云。雖頭手各各有知皆是一箇能觸之所生",
    "X16n0308_003:0089b20": "起。故無妨唯是一身。故為此防。若謂頭上之知與",
    "X16n0308_003:0089b21": "手上之知皆是一箇能觸之所生起者。則手上之",
    "X16n0308_003:0089b22": "知與頭上之知當為一體。若果是一體者觸塵則",
    "X16n0308_003:0089b23": "無所成。以有能無所故也。○若二下防所生成二",
    "X16n0308_003:0089b24": "辯。恐聞觸則無成之破又謬辨云。雖頭手之知皆",
    "X16n0308_003:0089c01": "為一觸所生。生已則成二體。故為此防。若謂生已",
    "X16n0308_003:0089c02": "成二體者觸塵當誰為在。若在能摩之手非在所",
    "X16n0308_003:0089c03": "摩之頭。若在所摩之頭非在能摩之手。云何正摩",
    "X16n0308_003:0089c04": "之時頭上手上各有觸塵相現。莫是虗空與汝成",
    "X16n0308_003:0089c05": "觸。以補觸之不足耶。據理而論不應虗空與汝成",
    "X16n0308_003:0089c06": "觸。以虗空無質故也。就知辨妄竟。三承辯結示。",
    "X16n0308_003:0089c07": "是故當知。覺觸與身俱無處所。即身與觸二俱虗妄。",
    "X16n0308_003:0089c08": "本非因緣非自然性。",
    "X16n0308_003:0089c09": "初則因所徵能。(如云此摩所知誰為能觸等)次則以能破所。(如云",
    "X16n0308_003:0089c10": "若在於手頭則無知。云何成觸等)究竟能既不存。(如各有共一皆不能成)所",
    "X16n0308_003:0089c11": "亦不立。(如不應虗空與汝成觸)故曰覺觸與身俱無處所。覺",
    "X16n0308_003:0089c12": "觸謂所覺之觸。即前此摩所知塵處也。身謂能覺",
    "X16n0308_003:0089c13": "之身。即上頭之與手根處也。餘可準思。身觸二處",
    "X16n0308_003:0089c14": "竟。六意法二處三。一據常定處。二就法辨妄。",
    "X16n0308_003:0089c15": "三承辯結示。初。",
    "X16n0308_003:0089c16": "阿難。汝常意中所緣善惡無記三性生成法則。",
    "X16n0308_003:0089c17": "意兼色心二根。及與知精根處也。所緣善惡等即",
    "X16n0308_003:0089c18": "塵處也。此中三性且指前五識所具。如前五根緣",
    "X16n0308_003:0089c19": "善境界識中則有善性現起。緣惡境界識中則有",
    "X16n0308_003:0089c20": "惡性現起。緣無記境識中則有無記性現起。名為",
    "X16n0308_003:0089c21": "善惡無記三性。依此三性生起善惡無記影子而",
    "X16n0308_003:0089c22": "成法塵。依然善惡無記各有條則。不相紊亂名為",
    "X16n0308_003:0089c23": "生成法則。是知法塵條則依三性生成。為意根所",
    "X16n0308_003:0089c24": "緣。故云汝常意中所緣等也。二就法辨妄二。",
    "X16n0308_003:0090a01": "一雙徵即離。二分文各破。初。",
    "X16n0308_003:0090a02": "此法為復即心所生。為當離心別有方所。",
    "X16n0308_003:0090a03": "法即法塵是無表色。心指意根亦兼知性。即心離",
    "X16n0308_003:0090a04": "心者。言法塵既是無表依論明其為非色非心聚。",
    "X16n0308_003:0090a05": "然既曰非心則不即乎心。既曰非色又似不離乎",
    "X16n0308_003:0090a06": "心。故此雙徵。次下乃為俱破。二分文各破二。",
    "X16n0308_003:0090a07": "一破即心所生。二破離心別有。初。",
    "X16n0308_003:0090a08": "阿難。若即心者法則非塵。非心所緣云何成處。",
    "X16n0308_003:0090a09": "即心則屬有知故非塵。非塵亦屬能緣故非所。唯",
    "X16n0308_003:0090a10": "能無所絕於對待故不成處。二破離心別有。",
    "X16n0308_003:0090a11": "若離於心別有方所。則法自性為知非知。○知則名",
    "X16n0308_003:0090a12": "心。異汝非塵同他心量。即汝即心。云何汝心更二於",
    "X16n0308_003:0090a13": "汝。○若非知者。此塵既非色聲香味離合冷暖及虗",
    "X16n0308_003:0090a14": "空相。當於何在。今於色空都無表示。不應人間更有",
    "X16n0308_003:0090a15": "空外。心非所緣處從誰立。",
    "X16n0308_003:0090a16": "初按定雙徵。謂按定離心雙徵有知與無知也。○",
    "X16n0308_003:0090a17": "知則下先破有知。謂設言有知則名為心。但不知",
    "X16n0308_003:0090a18": "為異於汝為即於汝。若異於汝者應當是塵。而今",
    "X16n0308_003:0090a19": "却名心非塵。據此則同他人心量。非汝所緣亦不",
    "X16n0308_003:0090a20": "成處。若即於汝者應當即是汝心。而今却離心別",
    "X16n0308_003:0090a21": "有。云何既是汝心更有二體於汝心之外。此益見",
    "X16n0308_003:0090a22": "其謬也。○若非下次破無知。非猶無也。謂設若離",
    "X16n0308_003:0090a23": "心而又無知者亦應有所在處。然此塵既非色香",
    "X16n0308_003:0090a24": "等五塵之色。(離合冷暖皆觸塵也)及五塵外虗空之相畢竟",
    "X16n0308_003:0090b01": "當於何在。今於色之與空一一推求都無表顯指",
    "X16n0308_003:0090b02": "示之處。莫非猶在色空外耶。但色外即空不應說",
    "X16n0308_003:0090b03": "人間更有空外。據此則離心不有還應是心。但心",
    "X16n0308_003:0090b04": "非所緣處從誰立。已於即心中辯。詳此中心非所",
    "X16n0308_003:0090b05": "緣二句應在上段同他心量之下。或筆授錯簡。請",
    "X16n0308_003:0090b06": "截此續彼則彼義既周而此文不贅矣。就法辨妄",
    "X16n0308_003:0090b07": "竟。三承辯結示。",
    "X16n0308_003:0090b08": "是故當知。法則與心俱無處所。則意與法二俱虗妄。",
    "X16n0308_003:0090b09": "本非因緣非自然性。",
    "X16n0308_003:0090b10": "法則者外處也。既即心離心展轉謬妄。則外處不",
    "X16n0308_003:0090b11": "成。外既不成對誰立心名之為內。故云俱無處所。",
    "X16n0308_003:0090b12": "然畢竟如何。若分別不了。則意之與法二俱虗妄。",
    "X16n0308_003:0090b13": "若直下無心。則意之與法本惟一非因緣非自然",
    "X16n0308_003:0090b14": "性矣。約處顯示竟。",
    "X16n0308_003:0090b15": "四約界顯示二。一總徵。二別示。初。",
    "X16n0308_003:0090b16": "復次阿難。云何十八界本如來藏妙真如性。",
    "X16n0308_003:0090b17": "徵意可知。十八界謂六根六塵六識也。界者依俱",
    "X16n0308_003:0090b18": "舍名種族義。如彼頌云。聚生門種族。是蘊處界義。",
    "X16n0308_003:0090b19": "葢聚為積聚。即是蘊義。以能積聚有為法故。生門",
    "X16n0308_003:0090b20": "即是處義。以是生長諸識門故。種族即是界義。論",
    "X16n0308_003:0090b21": "有二釋。一種者生本義。謂十八界為同類因各生",
    "X16n0308_003:0090b22": "自類等流果故。是生法本。二族者族類義。謂十八",
    "X16n0308_003:0090b23": "法族類自性各別不同故。以族攝類。今釋界亦二",
    "X16n0308_003:0090b24": "義。一者因義。謂根塵識三和合造業為生死因故。",
    "X16n0308_003:0090c01": "二者限義。謂根塵識三各有界限不相紊亂故。佛",
    "X16n0308_003:0090c02": "欲破中邊界顯空藏體。斷生死因示真如果。故先",
    "X16n0308_003:0090c03": "總徵。次下乃三三別示。此為心色俱迷者開色開",
    "X16n0308_003:0090c04": "心。又為下根人開廣得悟者說也。二別示六。",
    "X16n0308_003:0090c05": "一眼色識界。二耳聲識界。三鼻香識界。四舌味識",
    "X16n0308_003:0090c06": "界。五身觸識界。六意法識界。初三。一據權定",
    "X16n0308_003:0090c07": "界。二就識辯妄。三承辨結示。初。",
    "X16n0308_003:0090c08": "阿難。如汝所明。眼色為緣生於眼識。",
    "X16n0308_003:0090c09": "如汝所明者有二義。一者單就阿難。以阿難於破",
    "X16n0308_003:0090c10": "識文中曾引是語。縱許其已能明故。二者通約權",
    "X16n0308_003:0090c11": "教。謂如汝權教所明。以根塵生識是昔權教之所",
    "X16n0308_003:0090c12": "說故。二義之中後義理長。以下諸界中耳聲為緣",
    "X16n0308_003:0090c13": "生於耳識等阿難所不曾引故。正脈云。彼所謂眼",
    "X16n0308_003:0090c14": "根色塵內外相對。於其中間生於眼識。內外中間",
    "X16n0308_003:0090c15": "故成三界矣。下皆倣此。二就識辯妄(獨就識辨者。以根塵",
    "X16n0308_003:0090c16": "相對識生其中如三家比隣而住。若撤其中家界墻則左右兩家界限。俱不成矣。又按正脈。入處界三科",
    "X16n0308_003:0090c17": "破法有三種差別。一者約緣破。言不局本法廣破外緣也。如滅火不徑撲火。但抽去其薪火自滅矣。以火",
    "X16n0308_003:0090c18": "無自體也。二者更互破。言二法相依而立即須更互破之。如蛟水相依兩皆為患。除之者。驅蛟絕水之本。",
    "X16n0308_003:0090c19": "泄水破蛟之居也。三者從要破。此有兩種。一者二法從要破。如兩木相倚而立。但推倒一邊。二俱倒矣。二",
    "X16n0308_003:0090c20": "者三法從要破。如筋角膠三合為弓。而膠為其要。但除去其膠則筋角皆不成弓矣。詳前六入破法全是",
    "X16n0308_003:0090c21": "約緣。以塵即其緣也。十二處中眼色耳聲四處乃更互破。身觸二處則獨約根破。餘六處獨約塵破。皆二",
    "X16n0308_003:0090c22": "法從要破也。此十八界中破法全是三法從要。以三法中唯識為要也。然文雖從要而意實並破。非同六",
    "X16n0308_003:0090c23": "入正意在根。詳其結處可見)二。一指識徵界。二分文各破",
    "X16n0308_003:0090c24": "初。",
    "X16n0308_003:0091a01": "此識為復因眼所生以眼為界。因色所生以色為界。",
    "X16n0308_003:0091a02": "此識者指定所生之識。為復等徵其以何為界。良",
    "X16n0308_003:0091a03": "以根塵各有別名而識則無之。若不係以根塵則",
    "X16n0308_003:0091a04": "無所分別。然諸經多明係根。今以權教根塵皆能",
    "X16n0308_003:0091a05": "生識。則應二係不定。故雙約根塵而徵其以何為",
    "X16n0308_003:0091a06": "界。意以因眼所生則名眼識界。因色所生准知。",
    "X16n0308_003:0091a07": "二分文各破三。一破係根不成。二破係塵不成。",
    "X16n0308_003:0091a08": "三破兩係不成。初。",
    "X16n0308_003:0091a09": "阿難。若因眼生。既無色空無可分別。縱有汝識欲將",
    "X16n0308_003:0091a10": "何用。○汝見又非青黃赤白。無所表示從何立界。",
    "X16n0308_003:0091a11": "初正破係根。若謂此識因眼生者應不藉乎色空。",
    "X16n0308_003:0091a12": "要知既無色空無可分別。謾說不能生識。縱許能",
    "X16n0308_003:0091a13": "生有汝之識欲將何用。用處尚無憑何說識。是明",
    "X16n0308_003:0091a14": "知非因眼生。○汝見下預防謬辨。恣聞根生之破",
    "X16n0308_003:0091a15": "遂謬辨云。所言因眼生者非指色根。乃指見性。故",
    "X16n0308_003:0091a16": "為此防。意以凡言立界必有色相可憑。縱因見生",
    "X16n0308_003:0091a17": "汝見又非青黃赤白。無可表示。識將從何立界。是",
    "X16n0308_003:0091a18": "知所謂眼識界者唯謬稱耳。二破係塵不成。",
    "X16n0308_003:0091a19": "若因色生。空無色時汝識應滅。云何識知是虗空性。",
    "X16n0308_003:0091a20": "○若色變時汝亦識其色相遷變。汝識不遷界從何",
    "X16n0308_003:0091a21": "立。○從變則變界相自無。不變則恒。既從色生應不",
    "X16n0308_003:0091a22": "識知虗空所在。",
    "X16n0308_003:0091a23": "初正破係塵。若謂此識因色生者離色應不能生。",
    "X16n0308_003:0091a24": "要知色有變滅變滅則空。若到空無色時汝識無",
    "X16n0308_003:0091b01": "因則應斷滅。斷滅則並空亦不應識。而於色變滅",
    "X16n0308_003:0091b02": "時云何識知是虗空性。是明知非因色生。○若色",
    "X16n0308_003:0091b03": "下預防謬辨。恐聞云何識空之難。遂謬辨云。識因",
    "X16n0308_003:0091b04": "色生。色變而識自不變。云何不許識空。故為此防。",
    "X16n0308_003:0091b05": "若謂色遷變時。汝亦識其色相遷變是汝識自不",
    "X16n0308_003:0091b06": "遷矣。縱許不遷亦不成界。以離色無憑界從何立。",
    "X16n0308_003:0091b07": "是知所謂色識界者亦謬稱耳。○從變下遮止矯",
    "X16n0308_003:0091b08": "亂。恐不遷被破。遂矯亂云。從變。又恐從變被破。遂",
    "X16n0308_003:0091b09": "矯亂云。不變。故遮止云。若謂從變則應變滅無體。",
    "X16n0308_003:0091b10": "如是則界相自無不勞費詞矣。若謂不變則應性",
    "X16n0308_003:0091b11": "自常恒。常恒則既從色生惟應識色。應不識知虗",
    "X16n0308_003:0091b12": "空所在。既皆不爾。惟是矯亂。豈真有色生之理哉。",
    "X16n0308_003:0091b13": "三破兩係不成。",
    "X16n0308_003:0091b14": "若兼二種眼色共生。合則中離。離則兩合。體性雜亂",
    "X16n0308_003:0091b15": "云何成界。",
    "X16n0308_003:0091b16": "恐聞根生塵生二俱不成。遂計共生。故為此破。若",
    "X16n0308_003:0091b17": "謂此識兼於二種為因。乃內眼外色和合共生者。",
    "X16n0308_003:0091b18": "要先審定此識。為與根塵合耶。為與根塵離耶。若",
    "X16n0308_003:0091b19": "與根塵合者。則中間之識自應離而為二。半合於",
    "X16n0308_003:0091b20": "眼則屬有知。半合於色則屬無知。而體性亂矣。若",
    "X16n0308_003:0091b21": "與根塵離者。則中間之識應是眼之半分。色之半",
    "X16n0308_003:0091b22": "分。兩半合成有知與無知不分。如水與土和合成",
    "X16n0308_003:0091b23": "泥而體性雜矣。既雜且亂云何得成中界。就識辨",
    "X16n0308_003:0091b24": "妄竟。三承辨結示。",
    "X16n0308_003:0091c01": "是故當知。眼色為緣生眼識界。三處都無。則眼與色",
    "X16n0308_003:0091c02": "及色界三本非因緣非自然性。",
    "X16n0308_003:0091c03": "以是各生共生俱不得成之故。當知昔教所謂為",
    "X16n0308_003:0091c04": "緣生識者。三處都無。以中既不有內外何分。若因",
    "X16n0308_003:0091c05": "枝尋本。則此眼與色及色界三當體即是非因緣",
    "X16n0308_003:0091c06": "非自然性。正脈云。色界者色識界也。此係塵以為",
    "X16n0308_003:0091c07": "別名。而又略一識字下二科倣此。眼色識界竟。",
    "X16n0308_003:0091c08": "二耳聲識界三。一據權定界。二就識辯妄。三承",
    "X16n0308_003:0091c09": "辯結示。初。",
    "X16n0308_003:0091c10": "阿難。又汝所明。耳聲為緣生於耳識。",
    "X16n0308_003:0091c11": "二就識辨妄二。一指識徵界。二分文各破。初。",
    "X16n0308_003:0091c12": "此識為復因耳所生以耳為界。因聲所生以聲為界。",
    "X16n0308_003:0091c13": "二分文各破三。一破係根不成。二破係塵不成。",
    "X16n0308_003:0091c14": "三破兩係不成。初。",
    "X16n0308_003:0091c15": "阿難。若因耳生。動靜二相既不現前根不成知。必無",
    "X16n0308_003:0091c16": "所知。知尚無成識何形貌。○若取耳聞。無動靜故聞",
    "X16n0308_003:0091c17": "無所成。○云何耳形雜色觸塵名為識界。則耳識界",
    "X16n0308_003:0091c18": "復從誰立。",
    "X16n0308_003:0091c19": "初正破係根。若謂此識因耳生者自應不藉動之",
    "X16n0308_003:0091c20": "與靜。要知動靜二相既不現前唯根不能成知。必",
    "X16n0308_003:0091c21": "至空空洞洞一無所知矣。然識因知顯。今知尚無",
    "X16n0308_003:0091c22": "成縱生於識有何形貌可憑。是明知其不因耳生。",
    "X16n0308_003:0091c23": "○若取下預防謬辯。恐聞知尚無成識何形貌之",
    "X16n0308_003:0091c24": "破。遂謬辨云。意識乃憑乎知。耳識惟憑於聞。無知",
    "X16n0308_003:0092a01": "有聞便可生於耳識。故為此防。若取耳中聞性能",
    "X16n0308_003:0092a02": "生識者亦應不藉動之與靜。要知無動靜故聞性",
    "X16n0308_003:0092a03": "亦無所成。聞尚無成況復生識。自然不能。○云何",
    "X16n0308_003:0092a04": "下兼防轉謬。恐聞無動靜故聞無所成之破。又轉",
    "X16n0308_003:0092a05": "謬云。但取耳形生識有何不可。故為此防。言能生",
    "X16n0308_003:0092a06": "所生因果必然相類。識能分別屬於有知。耳形雜",
    "X16n0308_003:0092a07": "色觸塵屬於無知(耳形以四塵為體。謂色香味觸也。文中舉二餘以塵字該之)",
    "X16n0308_003:0092a08": "若以耳形雜色觸塵者名為生識之界。因果不類",
    "X16n0308_003:0092a09": "故難以云何等也。末二句乃總以結難之語。言耳",
    "X16n0308_003:0092a10": "生聞生二俱非理。則世間所稱耳識界者復從誰",
    "X16n0308_003:0092a11": "立。是惟幻妄稱相而已。二破係塵不成。",
    "X16n0308_003:0092a12": "若生於聲。識因聲有則不關聞。無聞則亡聲相所在。",
    "X16n0308_003:0092a13": "○識從聲生。許聲因聞而有聲相聞應聞識。○不聞",
    "X16n0308_003:0092a14": "非界聞則同聲。識已被聞誰知聞識。若無知者終如",
    "X16n0308_003:0092a15": "草木。",
    "X16n0308_003:0092a16": "初正破係塵。若謂此識生於聲者是識乃因聲而",
    "X16n0308_003:0092a17": "有。應不關乎耳聞。要知聲因聞顯。果其無聞則亦",
    "X16n0308_003:0092a18": "亡失聲相所在。聲相尚無云何生識。固知其不能",
    "X16n0308_003:0092a19": "也。○識從下預防謬辨。恐聞無聞亡聲之破。遂謬",
    "X16n0308_003:0092a20": "辨云。此識固是因聲而有。而能生之聲却是因聞",
    "X16n0308_003:0092a21": "而有。如因祖生父。因父生子。於理極成可無詞矣。",
    "X16n0308_003:0092a22": "故為此防。若謂此識定從聲生但許此聲因聞而",
    "X16n0308_003:0092a23": "有聲相。若爾則聞聲亦應聞識。以識從聲生則聲",
    "X16n0308_003:0092a24": "中有識聞應俱聞也。○不聞下展轉顯謬。有四。一",
    "X16n0308_003:0092b01": "不聞非界謬。設謂但能聞聲不能聞識。則是聲中",
    "X16n0308_003:0092b02": "無識。聲中無識自非生識之界。二聞則同聲謬。設",
    "X16n0308_003:0092b03": "謂聞聲實能聞識。則是識亦同聲。乃被耳所聞矣。",
    "X16n0308_003:0092b04": "三被聞無知謬。言耳之所聞惟識能知。今識已被",
    "X16n0308_003:0092b05": "聞應無能知之者。故難以誰知聞識。四人同草木",
    "X16n0308_003:0092b06": "謬。若謂聞識無有知者。以斯為例。則聞聲亦無有",
    "X16n0308_003:0092b07": "知。既都無所知則汝當終如草木。非有情類矣。",
    "X16n0308_003:0092b08": "三破兩係不成。",
    "X16n0308_003:0092b09": "不應聲聞雜成中界。界無中位則內外相復從何成。",
    "X16n0308_003:0092b10": "恐聞耳生聲生二俱不成。遂計和合共生。故為此",
    "X16n0308_003:0092b11": "破。若計此識和合共生者。則是聲之與聞交雜而",
    "X16n0308_003:0092b12": "成中界。以義求之不應如是。以雜則不分不得成",
    "X16n0308_003:0092b13": "中故。然識界既無中位。則耳界內相聲界外相復",
    "X16n0308_003:0092b14": "從何成。是三處皆不成矣。就識辯妄竟。",
    "X16n0308_003:0092b15": "三承辨結示。",
    "X16n0308_003:0092b16": "是故當知。耳聲為緣生耳識界三處都無。則耳與聲",
    "X16n0308_003:0092b17": "及聲界三本非因緣非自然性。",
    "X16n0308_003:0092b18": "釋義準上。耳聲識界竟。三鼻香識界三。一據",
    "X16n0308_003:0092b19": "權定界。二就識辨妄。三承辯結示。初。",
    "X16n0308_003:0092b20": "阿難。又汝所明。鼻香為緣生於鼻識。",
    "X16n0308_003:0092b21": "二就識辨妄二。一指識徵界。二分文各破。初。",
    "X16n0308_003:0092b22": "此識為復因鼻所生以鼻為界。因香所生以香為界。",
    "X16n0308_003:0092b23": "二分文各破三。一破係根不成。二破係塵不成。",
    "X16n0308_003:0092b24": "三破兩係不成。初二。一徵鼻兩問。二逐一為",
    "X16n0308_003:0092c01": "破。初。",
    "X16n0308_003:0092c02": "阿難。若因鼻生。則汝心中以何為鼻。為取肉形雙爪",
    "X16n0308_003:0092c03": "之相。為取齅知動搖之性。",
    "X16n0308_003:0092c04": "若因句按定鼻生。則汝句徵何為鼻。為取下雙開",
    "X16n0308_003:0092c05": "兩問。肉形指浮塵根。後云浮根四塵是也。雙爪指",
    "X16n0308_003:0092c06": "勝義根。後云清淨四大如雙垂爪是也。齅知指能",
    "X16n0308_003:0092c07": "齅之性。動搖指所齅之香。未到識地。差別未分。但",
    "X16n0308_003:0092c08": "有動相。能齅能知於此者即是根性。後云齅精映",
    "X16n0308_003:0092c09": "香是也。二逐一為破二。一約以肉為鼻破。二",
    "X16n0308_003:0092c10": "約以齅為鼻破。初。",
    "X16n0308_003:0092c11": "若取肉形肉質乃身。身知即觸名身非鼻。名觸即塵。",
    "X16n0308_003:0092c12": "鼻尚無名云何立界。",
    "X16n0308_003:0092c13": "肉形亦該雙爪。以麤細雖異體同四塵故。破意以",
    "X16n0308_003:0092c14": "若取肉形為鼻者。肉形之本質乃名為身。或取身",
    "X16n0308_003:0092c15": "之所知。身之所知者即名為觸。肉質既名為身即",
    "X16n0308_003:0092c16": "非是鼻。身知既名為觸應即是塵。是二者俱無鼻",
    "X16n0308_003:0092c17": "之名矣。鼻尚無名云何依之生識而立鼻識界名。",
    "X16n0308_003:0092c18": "是惟虗妄耳。二約以齅為鼻破三。一正破三",
    "X16n0308_003:0092c19": "義二預防謬辨。三兼防轉謬。初。",
    "X16n0308_003:0092c20": "若取齅知。又汝心中以何為知。○以肉為知。則肉之",
    "X16n0308_003:0092c21": "知元觸非鼻。○以空為知。空則自知肉應非覺。如是",
    "X16n0308_003:0092c22": "則應虗空是汝汝身非知。今日阿難應無所在。○以",
    "X16n0308_003:0092c23": "香為知。知自屬香何預於汝。",
    "X16n0308_003:0092c24": "初總徵以何為知。齅知者齅知動搖性也。性非無",
    "X16n0308_003:0093a01": "體故徵以何為知。○以肉下先破以肉為知。以肉",
    "X16n0308_003:0093a02": "為知者。謂以肉之所知為齅知性也。但齅知屬鼻。",
    "X16n0308_003:0093a03": "則肉之所知元是觸而非鼻。如我上云身知即觸。",
    "X16n0308_003:0093a04": "名觸即塵。豈得無齅知性乎。○以空下次破以空",
    "X16n0308_003:0093a05": "為知。以空為知者。謂以鼻中之空為齅知性也。但",
    "X16n0308_003:0093a06": "空若有知空則自知。鼻肉自應非覺。覺亦知也。如",
    "X16n0308_003:0093a07": "是則應虗空是汝。汝身非知。以鼻空有知例知一",
    "X16n0308_003:0093a08": "切空皆有知。故虗空是汝。鼻肉非覺例知全身肉",
    "X16n0308_003:0093a09": "皆非覺。故汝身非知。據此二義。則今日阿難應無",
    "X16n0308_003:0093a10": "所在。以虗空是汝空無在汝亦無在。汝身非知縱",
    "X16n0308_003:0093a11": "有在亦不自覺。豈理也哉。○以香下後破以香為",
    "X16n0308_003:0093a12": "知。以香為知者。謂以鼻中香為齅知性也。但香若",
    "X16n0308_003:0093a13": "有知。則知自屬香何預於汝。而名汝之知性。預猶",
    "X16n0308_003:0093a14": "干也。二預防謬辨。",
    "X16n0308_003:0093a15": "若香臭氣必生汝鼻。則彼香臭二種流氣不生伊蘭",
    "X16n0308_003:0093a16": "及栴檀木。二物不來汝自齅鼻為香為臭。臭則非香。",
    "X16n0308_003:0093a17": "香應非臭。",
    "X16n0308_003:0093a18": "恐聞何預於汝之破。遂謬辯云。知雖屬香香氣却",
    "X16n0308_003:0093a19": "生於鼻。何言不預於我。故為此防。若謂香生於鼻",
    "X16n0308_003:0093a20": "例知臭亦生鼻。是必生汝鼻矣。但世間共許。臭氣",
    "X16n0308_003:0093a21": "生伊蘭。香氣生栴檀。今必謂生汝鼻者。則彼二種",
    "X16n0308_003:0093a22": "流動之氣不生於彼二物。決無是理。請試驗之。如",
    "X16n0308_003:0093a23": "二物不來之時汝自空齅於鼻為香為臭。臭則不",
    "X16n0308_003:0093a24": "能生香。香應不能生臭。是知所謂香臭氣必生於",
    "X16n0308_003:0093b01": "鼻者謬也(觀佛三昧經云。末利山中有伊蘭樹臭若肨屍。熏聞四十由旬。其華紅色甚可",
    "X16n0308_003:0093b02": "愛樂。若有食者發狂而死。牛頭栴檀發生伊蘭叢中。未及長大如閻浮洲竹笋。不能發香。仲秋月滿。卒從",
    "X16n0308_003:0093b03": "地生。成栴檀樹。眾人皆聞栴檀妙香。永無伊蘭臭惡之氣)三兼防轉謬。",
    "X16n0308_003:0093b04": "若香臭二俱能聞者。則汝一人應有兩鼻。對我問道",
    "X16n0308_003:0093b05": "有二阿難誰為汝體。○若鼻是一香臭無二。臭既為",
    "X16n0308_003:0093b06": "香香復成臭。二性不有界從誰立。",
    "X16n0308_003:0093b07": "初防俱聞俱生謬。恐聞臭則非香香應非臭之破。",
    "X16n0308_003:0093b08": "遂轉謬云。我今香臭俱聞何妨香臭俱從鼻生。故",
    "X16n0308_003:0093b09": "為此防。言香臭異性鼻不并聞。若謂香臭二氣俱",
    "X16n0308_003:0093b10": "能聞者。則汝阿難一人應有兩鼻。以一鼻聞香。一",
    "X16n0308_003:0093b11": "鼻聞臭。方得不混。然舉世皆知一人秪有一鼻。若",
    "X16n0308_003:0093b12": "果有二鼻者。即今對我問道自應有二阿難。設許",
    "X16n0308_003:0093b13": "有二必有真偽。且二阿難中誰為汝之真體。是必",
    "X16n0308_003:0093b14": "有以辨之乃可云有二也。○若鼻下防一鼻具二",
    "X16n0308_003:0093b15": "謬。恐聞兩鼻應有二身之破。又轉謬云。我本無二。",
    "X16n0308_003:0093b16": "鼻秪是一。雖秪是一無妨具足香臭二性。故為此",
    "X16n0308_003:0093b17": "防。若謂鼻秪是一即具香臭二性者。則香之與臭",
    "X16n0308_003:0093b18": "自應混而為一。無有二性矣。既無有二則臭既為",
    "X16n0308_003:0093b19": "香香復成臭。互奪兩亡二性不有。況復以香為知",
    "X16n0308_003:0093b20": "為鼻。真為展轉虗妄無可憑據。所謂生識立界者",
    "X16n0308_003:0093b21": "試問界從誰立。破係根不成竟。二破係塵不成。",
    "X16n0308_003:0093b22": "若因香生。識因香有。如眼有見不能觀眼。因香有故",
    "X16n0308_003:0093b23": "應不知香。知即非生不知非識。○香非知有香界不",
    "X16n0308_003:0093b24": "成。識不知香因界則非從香建立。",
    "X16n0308_003:0093c01": "初正破係塵。若執此識因香生者。則是識決定因",
    "X16n0308_003:0093c02": "香而有。請以喻明當自知非。如彼因眼有見彼見",
    "X16n0308_003:0093c03": "不能觀眼。識亦如是。因香有故自應不能知香。且",
    "X16n0308_003:0093c04": "知與不知二俱有過。謂知即非從香生。自宗相違。",
    "X16n0308_003:0093c05": "以識因香生是自宗故。不知即非是識。世間相違。",
    "X16n0308_003:0093c06": "以世間共許識能知故。○香非下預防謬辯。恐聞",
    "X16n0308_003:0093c07": "不知非識之破。遂謬辨云。雖曰不知無妨是識。故",
    "X16n0308_003:0093c08": "為此防。言既已不知。縱許是識而彼香塵現則亦",
    "X16n0308_003:0093c09": "非知有。如是則香界不成。且識既不知有香所謂",
    "X16n0308_003:0093c10": "因香立識界者。則識界決非從香建立。",
    "X16n0308_003:0093c11": "三破兩係不成。",
    "X16n0308_003:0093c12": "既無中間不成內外。彼諸聞性畢竟虗妄。",
    "X16n0308_003:0093c13": "夫根塵所以得成內外界者因有中間之識。今既",
    "X16n0308_003:0093c14": "無有中間則亦不成內外。是不惟識界無實而彼",
    "X16n0308_003:0093c15": "諸能聞根性所聞塵性亦畢竟虗妄。豈真有生識",
    "X16n0308_003:0093c16": "義哉。就識辨妄竟。三承辯結示。",
    "X16n0308_003:0093c17": "是故當知。鼻香為緣生鼻識界三處都無。則鼻與香",
    "X16n0308_003:0093c18": "及香界三本非因緣非自然性。",
    "X16n0308_003:0093c19": "夫中界不立則所生者本無。內外不成則能生者",
    "X16n0308_003:0093c20": "何有。故曰三處都無。要知妄無自性舉體全真。故",
    "X16n0308_003:0093c21": "仍許其為本非因緣非自然性也。鼻香識界竟。",
    "X16n0308_003:0093c22": "四舌味識界三。一據權定界。二就識辯妄。三承",
    "X16n0308_003:0093c23": "辯結示。初。",
    "X16n0308_003:0093c24": "阿難。又汝所明。舌味為緣生於舌識。",
    "X16n0308_003:0094a01": "二就識辯妄二。一指識徵界。二分文各破。初。",
    "X16n0308_003:0094a02": "此識為復因舌所生以舌為界。因味所生以味為界。",
    "X16n0308_003:0094a03": "二分文各破三。一破係根不成。二破係塵不成。",
    "X16n0308_003:0094a04": "三破兩係不成。初。",
    "X16n0308_003:0094a05": "阿難。若因舌生。○則諸世間甘蔗烏梅黃連石鹽細",
    "X16n0308_003:0094a06": "辛薑桂都無有味。汝自嘗舌為甜為苦。○若舌性苦",
    "X16n0308_003:0094a07": "誰來嘗舌。舌不自嘗孰為知覺。舌性非苦味不自生。",
    "X16n0308_003:0094a08": "云何立界。",
    "X16n0308_003:0094a09": "首句按定識因舌生。意顯其不藉於味也。○則諸",
    "X16n0308_003:0094a10": "下教以離味嘗舌。甘蔗甜味。烏梅酸味。黃連苦味。",
    "X16n0308_003:0094a11": "石鹽鹹味。其塊似石故云石鹽。細辛藥草名微有",
    "X16n0308_003:0094a12": "辛味。薑為辛之尤者。藥中有肉桂亦微有辛味。六",
    "X16n0308_003:0094a13": "味中唯少淡味。若取桂華為淡亦可。以巖桂俗稱",
    "X16n0308_003:0094a14": "木樨用以入味。取其淡而香也。都無有味者。約諸",
    "X16n0308_003:0094a15": "物不現前時諸味俱寂故。教以汝自嘗舌為甜為",
    "X16n0308_003:0094a16": "苦者。要必離於諸味甜苦分明。方可云識因舌生。",
    "X16n0308_003:0094a17": "○若舌下苦與非苦俱謬。若謂舌性若者所生之",
    "X16n0308_003:0094a18": "識亦苦。苦不覺苦誰來為汝嘗舌。莫謂舌能自嘗。",
    "X16n0308_003:0094a19": "以義揆之舌不自嘗。如眼不自見。可為譬也。然舌",
    "X16n0308_003:0094a20": "既不能自嘗。孰能來為知覺之性。是知所謂舌性",
    "X16n0308_003:0094a21": "是苦者謬矣。若謂舌性非苦。以一例諸則一切味",
    "X16n0308_003:0094a22": "自應不生。要知識憑味顯。味且不生云何立識界",
    "X16n0308_003:0094a23": "之名是亦謬也。二破係塵不成二。一自宗相",
    "X16n0308_003:0094a24": "違破。二世間相違破。初。",
    "X16n0308_003:0094b01": "若因味生識自為味。同於舌根應不自嘗。云何識知",
    "X16n0308_003:0094b02": "是味非味。",
    "X16n0308_003:0094b03": "若謂此識因味生者。如穀還生穀。則汝識應自為",
    "X16n0308_003:0094b04": "味。識既為味自應不能知味。同於舌根應不自嘗。",
    "X16n0308_003:0094b05": "云何汝識不然。乃能識知是味非味。是自宗相違",
    "X16n0308_003:0094b06": "也。量云。味生識是有法。應不知味宗。因云識自為",
    "X16n0308_003:0094b07": "味故。同喻如舌根應不自嘗。云何識知等。正責其",
    "X16n0308_003:0094b08": "違於自宗。二世間相違破。",
    "X16n0308_003:0094b09": "又一切味非一物生。味既多生識應多體。○識體若",
    "X16n0308_003:0094b10": "一體必味生。鹹淡甘辛和合俱生。諸變異相同為一",
    "X16n0308_003:0094b11": "味。應無分別。○分別既無則不名識。云何復名舌味",
    "X16n0308_003:0094b12": "識界。",
    "X16n0308_003:0094b13": "初味多壞識過。又字重牒前計。謂又若此識因味",
    "X16n0308_003:0094b14": "生者但一切味非一物生。如甜味從甘蔗生。苦味",
    "X16n0308_003:0094b15": "從黃連生等。然多味既從多物而生是多物能生",
    "X16n0308_003:0094b16": "多味。以斯為例多味亦應生於多識。若爾則識應",
    "X16n0308_003:0094b17": "多體。世間相違。以世間共許舌識惟一故。○識體",
    "X16n0308_003:0094b18": "下識一壞味過。鹹淡甘辛亦該酸苦。是六味總相。",
    "X16n0308_003:0094b19": "和合俱生變異乃六味別相。和合者如豆麵鹽合",
    "X16n0308_003:0094b20": "而為醬等。俱生者如甘蔗生來即甜。黃連生來便",
    "X16n0308_003:0094b21": "苦等。變異者如變生作熟則異其本味等。破意葢",
    "X16n0308_003:0094b22": "謂識體若一而其體應非味生。以因果不類故。若",
    "X16n0308_003:0094b23": "其體必從味生。須是鹹淡甘辛等六味及於和合",
    "X16n0308_003:0094b24": "俱生諸變異相混同而為一味。以多既成一生一",
    "X16n0308_003:0094c01": "乃無過故。但既同為一味應無分別。世間相違。以",
    "X16n0308_003:0094c02": "世間共許分別成味故。○分別下味壞識亡過。言",
    "X16n0308_003:0094c03": "味性之分別既無則所生之識亦不名識。以無所",
    "X16n0308_003:0094c04": "識故。云何世間復名此識為舌味中間識界。尤見",
    "X16n0308_003:0094c05": "其與世間相違。破係塵不成竟。三破兩係不成。",
    "X16n0308_003:0094c06": "不應虗空生汝心識。舌味和合即於是中元無自性。",
    "X16n0308_003:0094c07": "云何界生。",
    "X16n0308_003:0094c08": "恐聞根生塵生二俱不成。遂計從虗空生。故世尊",
    "X16n0308_003:0094c09": "以不應遮之。言空無識性豈能生汝心識。此承上",
    "X16n0308_003:0094c10": "文防異計也。舌味和合等乃正破兩係。言舌味既",
    "X16n0308_003:0094c11": "已和合則舌不成舌。味不成味。互奪兩亡故云即",
    "X16n0308_003:0094c12": "於是中元無自性。是中者即舌味之中。無自性者",
    "X16n0308_003:0094c13": "無各別之自性也。自性尚無固知不能生識。故曰",
    "X16n0308_003:0094c14": "云何界生。就識辨妄竟。三承辯結示。",
    "X16n0308_003:0094c15": "是故當知。舌味為緣生舌識界三處都無。則舌與味",
    "X16n0308_003:0094c16": "及舌界三本非因緣非自然性。",
    "X16n0308_003:0094c17": "舌界者舌識界也。此係根為名。下二界准知。舌味",
    "X16n0308_003:0094c18": "識界竟。五身觸識界三。一據權定界。二就識",
    "X16n0308_003:0094c19": "辨妄。三承辯結示。初。",
    "X16n0308_003:0094c20": "阿難。又汝所明。身觸為緣生於身識。",
    "X16n0308_003:0094c21": "二就識辨妄二。一指識徵界。二分文各破。初。",
    "X16n0308_003:0094c22": "此識為復因身所生以身為界。因觸所生以觸為界。",
    "X16n0308_003:0094c23": "二分文各破三。一破係根不成。二破係塵不成。",
    "X16n0308_003:0094c24": "三破兩係不成。初。",
    "X16n0308_003:0095a01": "阿難。若因身生必無合離。二覺觀緣身何所識。",
    "X16n0308_003:0095a02": "覺觀即指識言。麤心分別名覺。細心分別名觀。前",
    "X16n0308_003:0095a03": "云分別覺觀是也。對合離二塵分為二種。所謂合",
    "X16n0308_003:0095a04": "覺觀離覺觀皆能緣也。破意以若謂此識因身生",
    "X16n0308_003:0095a05": "者必無藉於合離二塵。要知無二塵故。縱生於識",
    "X16n0308_003:0095a06": "起二覺觀以為能緣。惟身無境將何所識。是知所",
    "X16n0308_003:0095a07": "謂因身生識者謬耳。二破係塵不成。",
    "X16n0308_003:0095a08": "若因觸生必無汝身。誰有非身和合離者。",
    "X16n0308_003:0095a09": "破意以若謂此識因觸生者必無藉乎汝身。要知",
    "X16n0308_003:0095a10": "依身知觸世間共許。誰有非依乎身知合離者。知",
    "X16n0308_003:0095a11": "尚無成況復能識。是知所謂因觸生識者亦謬耳。",
    "X16n0308_003:0095a12": "三破兩係不成。",
    "X16n0308_003:0095a13": "阿難。物不觸知身知有觸。知身即觸知觸即身。即觸",
    "X16n0308_003:0095a14": "非身即身非觸。身觸二相元無處所。○合身即為身",
    "X16n0308_003:0095a15": "自體性。離身即是虗空等相。○內外不成中云何立。",
    "X16n0308_003:0095a16": "中不復立內外性空。則汝識生從誰立界。",
    "X16n0308_003:0095a17": "初破能生無處。恐生謬執呼其名而再告之曰。若",
    "X16n0308_003:0095a18": "汝謬計此識根塵共生者。是必有能觸之物與身",
    "X16n0308_003:0095a19": "相對。要知觸塵之中。亦有外物不來觸汝覺知惟",
    "X16n0308_003:0095a20": "汝自身。即知有觸者。如前所云以手摩頭頭手皆",
    "X16n0308_003:0095a21": "自身也。若爾則能知之身即是所知之觸。所知之",
    "X16n0308_003:0095a22": "觸即是能知之身。身既即觸故非身。觸既即身故",
    "X16n0308_003:0095a23": "非觸。既互奪兩亡。則身觸二相元無處所。是能生",
    "X16n0308_003:0095a24": "者不可得矣。○合身下遮所生無體。言能生者既",
    "X16n0308_003:0095b01": "已無處。謾言不能生識。縱生汝識。為與身合為復",
    "X16n0308_003:0095b02": "離身。設言合身即為身自體性。不復名識。設言離",
    "X16n0308_003:0095b03": "身即是虗空等相。亦不復名識。是所生者又不可",
    "X16n0308_003:0095b04": "得矣。○內外下結二俱叵得。言內外中間相待而",
    "X16n0308_003:0095b05": "立。今既內外不成。中間識界云何建立。中不復立",
    "X16n0308_003:0095b06": "內外二界性亦是空。是則能生所生二俱叵得。則",
    "X16n0308_003:0095b07": "汝所言識之生也從誰立界。顯唯有空言而已。就",
    "X16n0308_003:0095b08": "識辨妄竟。三承辨結示。",
    "X16n0308_003:0095b09": "是故當知。身觸為緣生身識界三處都無。則身與觸",
    "X16n0308_003:0095b10": "及身界三本非因緣非自然性。",
    "X16n0308_003:0095b11": "身觸識界竟。六意法識界三。一據權定界。二",
    "X16n0308_003:0095b12": "就識辨妄。三承辨結示。初。",
    "X16n0308_003:0095b13": "阿難。又汝所明。意法為緣生於意識。",
    "X16n0308_003:0095b14": "二就識辨妄二。一指識徵界。二分文各破。初。",
    "X16n0308_003:0095b15": "此識為復因意所生以意為界。因法所生以法為界。",
    "X16n0308_003:0095b16": "二分文各破三。一破係根不成。二破係塵不成。",
    "X16n0308_003:0095b17": "三辯兩係無文。初。",
    "X16n0308_003:0095b18": "阿難。若因意生。於汝意中必有所思發明汝意。若無",
    "X16n0308_003:0095b19": "前法意無所生。離緣無形識將何用。○又汝識心與",
    "X16n0308_003:0095b20": "諸思量兼了別性為同為異。同意即意云何所生。異",
    "X16n0308_003:0095b21": "意不同應無所識。若無所識云何意生。若有所識云",
    "X16n0308_003:0095b22": "何識意。唯同與異二性無成。界云何立。",
    "X16n0308_003:0095b23": "初約能生無體破。若謂此識因意根生者應不藉",
    "X16n0308_003:0095b24": "乎法塵。要知於汝意中必有所思之法方能發明",
    "X16n0308_003:0095c01": "汝意。若無所思前法意性則無所生。是知意性離",
    "X16n0308_003:0095c02": "緣無形云何生識。縱生汝識無法將何所用。無用",
    "X16n0308_003:0095c03": "惟幻說誰從根生哉。○又汝下約所生無性破。識",
    "X16n0308_003:0095c04": "心指意識。思量指意根。意根即末那故以思量為",
    "X16n0308_003:0095c05": "名。兼猶同也。以意識與意根同是了別性故。破意",
    "X16n0308_003:0095c06": "以若必謂此識從根生者。但汝意識之心與諸思",
    "X16n0308_003:0095c07": "量意根同為了別之性。且道為同為異。若言同意",
    "X16n0308_003:0095c08": "即是意根。云何為意之所生。若言異意不同意能",
    "X16n0308_003:0095c09": "了別。應無所識。若果無所識者與意逈別。云何為",
    "X16n0308_003:0095c10": "意之所生。若謂有所識者依舊同乎意根。云何分",
    "X16n0308_003:0095c11": "識之與意而言其與意異耶。是知惟同意與異意",
    "X16n0308_003:0095c12": "有了別無了別之二性尚無能成。況復名界。界又",
    "X16n0308_003:0095c13": "云何成立。則昔教所稱意識界者妄也。",
    "X16n0308_003:0095c14": "二破係塵不成。",
    "X16n0308_003:0095c15": "若因法生。世間諸法不離五塵。汝觀色法及諸聲法",
    "X16n0308_003:0095c16": "香法味法及與觸法。相狀分明以對五根。非意所攝。",
    "X16n0308_003:0095c17": "汝識決定。依於法生。今汝諦觀法法何狀。若離色空",
    "X16n0308_003:0095c18": "動靜通塞合離生滅。越此諸相終無所得。○生則色",
    "X16n0308_003:0095c19": "空諸法等生。滅則色空諸法等滅。所因既無。因生有",
    "X16n0308_003:0095c20": "識作何形相。相狀不有界云何生。",
    "X16n0308_003:0095c21": "初約能生無體破。若謂此識因法生者此法須應",
    "X16n0308_003:0095c22": "有體。但世間諸法不離五塵。所謂色聲香味觸也。",
    "X16n0308_003:0095c23": "汝觀色法眼之所對。及諸聲法耳之所對。香法鼻",
    "X16n0308_003:0095c24": "之所對。味法舌之所對。觸法身之所對。是皆相狀",
    "X16n0308_003:0096a01": "分明以對五根。非是意根所攝。若汝意識之心決",
    "X16n0308_003:0096a02": "定依於法生。汝今諦觀法塵之法是何相狀。唯是",
    "X16n0308_003:0096a03": "五塵謝落影子生滅而已。色空皆色塵以空為一",
    "X16n0308_003:0096a04": "顯色故。動靜即聲塵。通塞即香塵。合離該味觸二",
    "X16n0308_003:0096a05": "塵。以二塵皆合時知有。離時知無故也。生滅正是",
    "X16n0308_003:0096a06": "法塵。五塵影子落於意地名生。落所不及名滅。越",
    "X16n0308_003:0096a07": "亦離也。破意以設若離於色空等五塵影子生。及",
    "X16n0308_003:0096a08": "五塵影子滅。還有法塵可得耶。要知離此諸相終",
    "X16n0308_003:0096a09": "無所得。是能生者無體矣。○生則下約所生無形",
    "X16n0308_003:0096a10": "破。言如我上說法塵之所以生者。不過色空諸法",
    "X16n0308_003:0096a11": "等影子生。法塵之所以滅者不過色空諸法等影",
    "X16n0308_003:0096a12": "子滅。是別無法塵為所依因矣。所依之因既無。所",
    "X16n0308_003:0096a13": "謂因之而生有識心者畢竟作何形相。若知相狀",
    "X16n0308_003:0096a14": "不有。說界已屬虗妄云何更言有生。是益見其謬",
    "X16n0308_003:0096a15": "也。三辨兩係無文。",
    "X16n0308_003:0096a16": "正脈云。此闕根境合辨之科。(即今疏破兩係無文。前五科俱有。惟此科",
    "X16n0308_003:0096a17": "無。故正脈云闕)愚謂意法本自無相。非同前五根塵有實",
    "X16n0308_003:0096a18": "性境。且分文各破中又極明其虗妄無體。共生之",
    "X16n0308_003:0096a19": "計自然無有。亦不須破。非闕文也。就識辨妄竟。",
    "X16n0308_003:0096a20": "三承辨結示。",
    "X16n0308_003:0096a21": "是故當知。意法為緣生意識界三處都無。則意與法",
    "X16n0308_003:0096a22": "及意界三本非因緣非自然性。",
    "X16n0308_003:0096a23": "結示之義準上。夫眾生以五陰不了心色成身。分",
    "X16n0308_003:0096a24": "開六入之門。發明六塵之境。根塵互引十二處之",
    "X16n0308_003:0096b01": "內外既定。識生其中十八界之邊疆莫移。在如來",
    "X16n0308_003:0096b02": "藏中固為幻妄假名。於有情分上竟成堅牢巨執。",
    "X16n0308_003:0096b03": "計人計我而瞥起煩惱。迷理迷法而遽障所知。為",
    "X16n0308_003:0096b04": "生死因。礙正知見。涅槃無路可證。菩提何緣得成。",
    "X16n0308_003:0096b05": "今既一一破其相妄。顯其性真。了界處以不有。識",
    "X16n0308_003:0096b06": "陰入之本空。執盡計除相開性現。則菩提涅槃可",
    "X16n0308_003:0096b07": "希冀矣。會四科而歸藏性竟。",
    "X16n0308_003:0096b08": "三融七大以拂情計(正脈義云。人皆知此科理趣深廣必勝前科。實多不能較",
    "X16n0308_003:0096b09": "其所以勝。舊註謂前近取身。後遠取物。又云。前悟一身。後融萬法。皆非也。良以四科即七大中別相。七大",
    "X16n0308_003:0096b10": "即四科上總相。法本無殊。但四科方談其一一皆是性真而未嘗言其一一皆周法界。如指香柴煤炭一",
    "X16n0308_003:0096b11": "一言其是火。而未及言一一皆可洞燒林野。至今七大方談其一一皆周法界。故總名為大。如方說出諸",
    "X16n0308_003:0096b12": "火每一星皆有洞燒之極量也。葢前顯法法當體真常。此乃顯法法圓融周徧。故今解以融大科之。而云",
    "X16n0308_003:0096b13": "拂情計者。良以阿難既聞顯見超情。顯見離見之旨。已知見性不屬因緣及自然矣。但四科該盡諸法。似",
    "X16n0308_003:0096b14": "不免於因緣。亦有邪知謬解隨情執自然者。而今又聞本非因緣非自然性。既違昔教復動權執。故世尊",
    "X16n0308_003:0096b15": "以性色真空等拂之)四。一阿難陳疑致請。二如來斥迷許",
    "X16n0308_003:0096b16": "示。三阿難遵教佇聽。四如來按定為說。初。",
    "X16n0308_003:0096b17": "阿難白佛言。世尊。如來常說和合因緣。一切世間種",
    "X16n0308_003:0096b18": "種變化皆因四大和合發明。○云何如來因緣自然",
    "X16n0308_003:0096b19": "二俱排擯。我今不知斯義所屬。○惟垂哀愍開示眾",
    "X16n0308_003:0096b20": "生中道了義。無戲論法。",
    "X16n0308_003:0096b21": "初述昔所說。和合與因緣相關故兼言之。常說者",
    "X16n0308_003:0096b22": "翻外計立自宗故。一切世間總該情器。情則七趣",
    "X16n0308_003:0096b23": "升沉。器則八相往復。故云種種變化。此等皆因地",
    "X16n0308_003:0096b24": "等四大互為因緣和合發明。所謂常說者即依此",
    "X16n0308_003:0096c01": "而說故。又雖云常說亦有深淺。如即空即假即中",
    "X16n0308_003:0096c02": "是也。○云何下疑今所廢。排擯者斥逐義。謂不用",
    "X16n0308_003:0096c03": "也。因緣自然語雖似平。其意唯疑排擯因緣。以自",
    "X16n0308_003:0096c04": "然外宗雖排擯無可疑故。是知此句乃怪其並因",
    "X16n0308_003:0096c05": "緣俱排也。斯義者即俱排之義。屬謂攝屬。言因緣",
    "X16n0308_003:0096c06": "自然相待而立。不屬此即屬彼。二俱排擯故不知",
    "X16n0308_003:0096c07": "何所攝屬。○唯垂下請示中道。昔說今排前後相",
    "X16n0308_003:0096c08": "違。自宗外計兩無所攝。進退莫決從違罔措。無任",
    "X16n0308_003:0096c09": "首鼠有類籓羊。故惟願如來哀愍開示。理路不偏",
    "X16n0308_003:0096c10": "曰中道。趣味究竟曰了義。稱實而說曰無戲論法。",
    "X16n0308_003:0096c11": "其意以因緣落有。自然沈空。不合中道。自然固非",
    "X16n0308_003:0096c12": "正見因緣亦屬權宗。俱非究竟一同兒語。一類空",
    "X16n0308_003:0096c13": "拳。皆非無戲論法。因佛兩擯故反是而求之。後云",
    "X16n0308_003:0096c14": "性色真空性空真色等正開示此義。",
    "X16n0308_003:0096c15": "二如來斥迷許示。",
    "X16n0308_003:0096c16": "爾時世尊告阿難言。汝先厭離聲聞緣覺諸小乘法。",
    "X16n0308_003:0096c17": "發心勤求無上菩提。故我今時為汝開示第一義諦。",
    "X16n0308_003:0096c18": "○如何復將世間戲論妄想因緣而自纏繞。汝雖多",
    "X16n0308_003:0096c19": "聞如說藥人真藥現前不能分別。如來說為真可憐",
    "X16n0308_003:0096c20": "愍。○汝今諦聽吾當為汝分別開示。亦令當來修大",
    "X16n0308_003:0096c21": "乘者通達實相。",
    "X16n0308_003:0096c22": "初示以已說。爾時者阿難致請時也。告阿難言者",
    "X16n0308_003:0096c23": "即時而應故。先指婬室歸來。爾時自恨未全道力",
    "X16n0308_003:0096c24": "即是厭離聲聞等法。以聲聞等法類皆執相滯名",
    "X16n0308_003:0097a01": "道力難全故也。又爾時慇請奢摩等三即是發心",
    "X16n0308_003:0097a02": "勤求菩提。以奢摩等三即是成佛妙定。可趣菩提",
    "X16n0308_003:0097a03": "故也。今時指顯見已後。以十番所顯之真四科所",
    "X16n0308_003:0097a04": "會之性即是中道。即是了義。即是無戲論法。故總",
    "X16n0308_003:0097a05": "以第一義諦稱之。以一即中道不中則成二故。第",
    "X16n0308_003:0097a06": "一即了義不了則有前故。諦即無戲論戲論則不",
    "X16n0308_003:0097a07": "諦故。○如何下斥以迷謬。如何復將等者深怪其",
    "X16n0308_003:0097a08": "不應爾也。世間者約二乘為學者世間。以彼不了",
    "X16n0308_003:0097a09": "第一義諦。口說因緣名為戲論。心思因緣名為妄",
    "X16n0308_003:0097a10": "想。因屬戲論妄想。故如來重重開示令其超脫此",
    "X16n0308_003:0097a11": "法。而阿難反問云何俱排等是以之自纏自繞。宜",
    "X16n0308_003:0097a12": "乎為世尊所深怪耳。汝雖多聞等者喻顯其可憐",
    "X16n0308_003:0097a13": "愍也。言阿難雖有多聞之慧。善解請求。不過如說",
    "X16n0308_003:0097a14": "藥之人。而如來開示第一義諦令其薦取正是真",
    "X16n0308_003:0097a15": "藥現前。及阿難纏繞因緣執權為實。宛爾不能分",
    "X16n0308_003:0097a16": "別。不能分別將必捨真藥而取假藥。自誤誤人。是",
    "X16n0308_003:0097a17": "故說為真可憐愍。○汝今下許以開示。已說不悟",
    "X16n0308_003:0097a18": "多緣聽之不諦。故誡以諦聽。許以分別等者利現",
    "X16n0308_003:0097a19": "會故。分別者分別因緣不了令其超脫。開示者開",
    "X16n0308_003:0097a20": "示中道了義令其薦取。亦令當來等者益未來故。",
    "X16n0308_003:0097a21": "實相者指後大性義該前之所顯所會以同為一",
    "X16n0308_003:0097a22": "體故也。隨緣不變故名實相。不達此者縱修非真。",
    "X16n0308_003:0097a23": "凡當來修大乘者務須通達。故亦令也。下云如水",
    "X16n0308_003:0097a24": "成冰冰還成水。即略示實相之義。",
    "X16n0308_003:0097b01": "三阿難遵教佇聽。",
    "X16n0308_003:0097b02": "阿難默然承佛聖旨。",
    "X16n0308_003:0097b03": "默然者虗懷凝慮。承旨者敬候綸音。所謂聽者端",
    "X16n0308_003:0097b04": "視如渴飲。一心入於語義中也。四如來按定為",
    "X16n0308_003:0097b05": "說二。一據執略示中道。二分門別詳七大。初。",
    "X16n0308_003:0097b06": "阿難。如汝所言。四大和合發明世間種種變化。○阿",
    "X16n0308_003:0097b07": "難。若彼大性體非和合則不能與諸大雜和猶如虗",
    "X16n0308_003:0097b08": "空不和諸色。若和合者同於變化。始終相成生滅相",
    "X16n0308_003:0097b09": "續生死死生生生死死如旋火輪未有休息。○阿難。",
    "X16n0308_003:0097b10": "如水成冰冰還成水。",
    "X16n0308_003:0097b11": "初按妄所執。準前阿難云。一切世間種種變化皆",
    "X16n0308_003:0097b12": "因四大和合發明。今云四大和合發明世間種種",
    "X16n0308_003:0097b13": "變化。雖能所倒置而其義無殊。葢是據其所說而",
    "X16n0308_003:0097b14": "按定之。故云如汝所言。○阿難下故申非量。言四",
    "X16n0308_003:0097b15": "大和合發明世間等語。乃隨情取相為言。若以性",
    "X16n0308_003:0097b16": "論和合固屬權宗。不和合尤墮外計。故略申二種",
    "X16n0308_003:0097b17": "非量。大性者四大之性。體非和合者只許不變。不",
    "X16n0308_003:0097b18": "許隨緣也。不計隨緣故不能與諸大雜和。諸大約",
    "X16n0308_003:0097b19": "相言。不能與和者謂性自是性。不隨緣以成相。如",
    "X16n0308_003:0097b20": "是則墮自然之計。故應猶如虗空不和諸色。量云。",
    "X16n0308_003:0097b21": "大性是有法。不與諸大雜和宗。因云體非和合故。",
    "X16n0308_003:0097b22": "同喻如虗空不和諸色。大性不爾。乃故為非量。令",
    "X16n0308_003:0097b23": "其自覺。若字仍指大性。和合者只許隨緣。不許不",
    "X16n0308_003:0097b24": "變也。不許不變故應同於諸大之相。遷變改化。始",
    "X16n0308_003:0097c01": "終四句。通約外器內身詳明遷變改化之狀。始終",
    "X16n0308_003:0097c02": "相成者謂因始有終。因終有始。遞互相成。生滅相",
    "X16n0308_003:0097c03": "續者謂生成滅壞。滅壞生成。前後相續。此約外器",
    "X16n0308_003:0097c04": "說也。生死死生者謂因生有死。因死有生。亦遞互",
    "X16n0308_003:0097c05": "相成。生生死死者謂生而復生。死而復死。亦前後",
    "X16n0308_003:0097c06": "相續。此約內身說也。是知內外四大皆變化相。大",
    "X16n0308_003:0097c07": "性同此者性不自性。能隨緣以成相。如是則墮因",
    "X16n0308_003:0097c08": "緣之計。故應如旋火輪未有休息。量云。大性是有",
    "X16n0308_003:0097c09": "法。同於變化等為宗。因云有和合義故。同喻如旋",
    "X16n0308_003:0097c10": "火輪未有休息。大性不爾。亦故為非量。令其自覺。",
    "X16n0308_003:0097c11": "○阿難下喻明正理。言大性既不如虗空不和。又",
    "X16n0308_003:0097c12": "不如旋火輪轉。畢竟同於何等。故復以異喻而反",
    "X16n0308_003:0097c13": "顯之。如水成冰者喻大性不變隨緣。冰還成水者",
    "X16n0308_003:0097c14": "喻大性隨緣不變。隨緣不變故不墮因緣。不變隨",
    "X16n0308_003:0097c15": "緣故不墮自然。二俱不墮是名中道正理。",
    "X16n0308_003:0097c16": "二分門別詳七大(問。阿難惟問四大。如來具明七大者何也。答。為欲攝法盡故。良",
    "X16n0308_003:0097c17": "以四大於五陰中唯攝色陰中形色。於六入中惟攝浮勝。於十二處中惟攝六塵及六根中浮勝。於十八",
    "X16n0308_003:0097c18": "界中亦然。至於色陰中顯色。及餘四陰。六入中之根性。十二處中之根性。十八界中之根性及識。皆不能",
    "X16n0308_003:0097c19": "攝。今加以空見識之三大乃一切俱攝。亦恐阿難問所不及故足之以防種疑)七。一地",
    "X16n0308_003:0097c20": "大。二火大。三水大。四風大。五空大。六見大。七識大。",
    "X16n0308_003:0097c21": "初四。一依性成相。二先破和合。三詳示中道。",
    "X16n0308_003:0097c22": "四雙拂二計。初。",
    "X16n0308_003:0097c23": "汝觀地性。麤為大地細為微塵。至隣虗塵析彼極微",
    "X16n0308_003:0097c24": "色邊際相七分所成。更析隣虗即實空性。",
    "X16n0308_003:0098a01": "教以觀地性者。令知地大之性即藏性也。藏性隨",
    "X16n0308_003:0098a02": "緣。由眾生共相無明所感。遂現麤相而為大地。如",
    "X16n0308_003:0098a03": "前云晦昧為空。空晦暗中結暗為色。由二乘析色",
    "X16n0308_003:0098a04": "歸空所致。遂現細相而為微塵。如般若云。以三千",
    "X16n0308_003:0098a05": "大千世界碎為微塵。釋曰。二乘以析空觀。用假想",
    "X16n0308_003:0098a06": "慧。初以大地分為七分。如是從麤至細展轉以七",
    "X16n0308_003:0098a07": "分分之至於微塵。則世界不復有矣。若更以微塵",
    "X16n0308_003:0098a08": "分為七分則成極微。言極微者最極微細已到色",
    "X16n0308_003:0098a09": "之邊際。故云色邊際相。若更以此相分為七分則",
    "X16n0308_003:0098a10": "成隣虗。今不言極微析至隣虗。而言至隣虗塵析",
    "X16n0308_003:0098a11": "彼極微等者。乃世尊妙辯無礙詞句錯落清新耳",
    "X16n0308_003:0098a12": "目之意。然隣虗尚有塵名。再析則塵名亦失。故曰",
    "X16n0308_003:0098a13": "更析隣虗即實空性。二先破和合二。一正破",
    "X16n0308_003:0098a14": "合空成色。二取例轉顯其謬。初。",
    "X16n0308_003:0098a15": "阿難。若此隣虗析成虗空。當知虗空出生色相。○汝",
    "X16n0308_003:0098a16": "今問言。由和合故出生世間諸變化相。汝且觀此一",
    "X16n0308_003:0098a17": "隣虗塵用幾虗空和合而有。○不應隣虗合成隣虗。",
    "X16n0308_003:0098a18": "初因入定出。若依小乘必謂此隣虗塵析入空者。",
    "X16n0308_003:0098a19": "是色相入於空矣。若果如是。則應當了知。虗空出",
    "X16n0308_003:0098a20": "生色相。以有入必有出故。○汝今下據執為難。言",
    "X16n0308_003:0098a21": "汝今前來問我作如是言。由和合故出生世間諸",
    "X16n0308_003:0098a22": "變化相。如是則諸變化相皆和合有矣。餘者和合",
    "X16n0308_003:0098a23": "姑置勿論。汝且觀此一隣虗塵自應亦是和合而",
    "X16n0308_003:0098a24": "有。但隣虗向去無色。須是用虗空和。且道此隣虗",
    "X16n0308_003:0098b01": "塵用幾虗空和合而有。葢明知空無數量。本不可",
    "X16n0308_003:0098b02": "合乃故為難問。令知隣虗非和合有故。○不應下。",
    "X16n0308_003:0098b03": "豫遮謬救。恐聞用幾虗空合成隣虗之難。遂謬救",
    "X16n0308_003:0098b04": "云。我言和合者自是合色成色。非謂合空成色。故",
    "X16n0308_003:0098b05": "為此遮。言隣虗乃色中最細。更無細者。若必合色",
    "X16n0308_003:0098b06": "成色。須是隣虗合成隣虗。設許爾者。則有三謬。一",
    "X16n0308_003:0098b07": "者合他成自理固有之。合自成自理所必無。二者",
    "X16n0308_003:0098b08": "合多成一事乃得順。合一成一事乃相違。三者合",
    "X16n0308_003:0098b09": "細成麤世所共計。合細成細世所共非。由此三謬。",
    "X16n0308_003:0098b10": "故以不應遮之。二取例轉顯其謬。",
    "X16n0308_003:0098b11": "又隣虗塵析入空者。用幾色相合成虗空。○若色合",
    "X16n0308_003:0098b12": "時合色非空。若空合時合空非色。○色猶可析空云",
    "X16n0308_003:0098b13": "何合。",
    "X16n0308_003:0098b14": "初約空難合。言汝既以和合為宗。則一切皆應和",
    "X16n0308_003:0098b15": "合而有。又如小乘教中隣虗析入空者。此空必是",
    "X16n0308_003:0098b16": "色相合成。且道用幾色相合成虗空。夫如來以析",
    "X16n0308_003:0098b17": "入而難合成者。良以析色歸空是小乘之自教。諸",
    "X16n0308_003:0098b18": "相和合是阿難之自語。順彼自教難彼自語。令其",
    "X16n0308_003:0098b19": "不能施對。○若色下比例顯謬。言我適問汝。汝既",
    "X16n0308_003:0098b20": "不能施對。在汝固知色合之時合色非空矣。若既",
    "X16n0308_003:0098b21": "知色合之時合色非空。自知若空合時合空非色。",
    "X16n0308_003:0098b22": "夫如是則色空俱非和合有矣。○末二句決定結",
    "X16n0308_003:0098b23": "破。言色雖不能合空猶可析入。空若合而成色云",
    "X16n0308_003:0098b24": "何能合。此決言其色非和合以結正破之義。正脈",
    "X16n0308_003:0098c01": "云。虗空略有四義不可言合。一無形礙。二無數量。",
    "X16n0308_003:0098c02": "三無邊際。四無變動。原地大元依色聚。色依於空。",
    "X16n0308_003:0098c03": "空既不可合。則色非和合。色既非合地大豈和合",
    "X16n0308_003:0098c04": "有耶。和合之計類推可以俱破。先破和合竟。",
    "X16n0308_003:0098c05": "三詳示中道二。一正示中道。二取事驗知。初。",
    "X16n0308_003:0098c06": "汝元不知如來藏中性色真空。性空真色。清淨本然",
    "X16n0308_003:0098c07": "周徧法界。",
    "X16n0308_003:0098c08": "言本非和合妄計和合者。由汝一向蒙昧元不知",
    "X16n0308_003:0098c09": "如來藏中有隨緣不變不變隨緣義故。性色者自",
    "X16n0308_003:0098c10": "性隨緣能成幻色。雖能成幻色而體終不變。故曰",
    "X16n0308_003:0098c11": "真空。真空者真體自空。此明如來藏中有隨緣不",
    "X16n0308_003:0098c12": "變義也。性空者自性不變其體元空。雖其體元空",
    "X16n0308_003:0098c13": "而用終不失。故曰真色。真色者依真成色。此明如",
    "X16n0308_003:0098c14": "來藏中有不變隨緣義也。由有隨緣不變之義故",
    "X16n0308_003:0098c15": "稱清淨本然。謂色不能礙由來自爾故。由有不變",
    "X16n0308_003:0098c16": "隨緣之義故云周徧法界。謂周匝徧滿法界無遺",
    "X16n0308_003:0098c17": "故。是知十界依正中凡有質礙者皆地性之徧也。",
    "X16n0308_003:0098c18": "然既清淨本然則不落有為。既周徧法界則不滯",
    "X16n0308_003:0098c19": "無為。知此義者。而中道第一義諦當下即是(問。此科本",
    "X16n0308_003:0098c20": "顯地大周徧。而詳示中道中却以性色真色為言者何也。答。地大元依色聚。色性尚是中道。地性可知。又",
    "X16n0308_003:0098c21": "上文破和合中已變地為色。故即承接言之。從文便故)二取事驗知。",
    "X16n0308_003:0098c22": "隨眾生心應所知量循業發現。",
    "X16n0308_003:0098c23": "上說清淨本然周徧法界。但約理具。此則約事造",
    "X16n0308_003:0098c24": "驗之。但見其隨眾生心欲見便見。應所知量能知",
    "X16n0308_003:0099a01": "便知。初無使者及與作者。非清淨本然而何。又見",
    "X16n0308_003:0099a02": "其循一人之業則現一人之色。循十人之業則現",
    "X16n0308_003:0099a03": "十人之色。乃至循千萬人之業則現千萬人之色。",
    "X16n0308_003:0099a04": "初無妨礙及與限量。非周徧法界而何。知此義者",
    "X16n0308_003:0099a05": "自不惑於因緣及自然矣。詳示中道竟。",
    "X16n0308_003:0099a06": "四雙拂二計。",
    "X16n0308_003:0099a07": "世間無知。惑為因緣及自然性。皆是識心分別計度。",
    "X16n0308_003:0099a08": "但有言說都無實義。",
    "X16n0308_003:0099a09": "世間之語雖寬。據下所惑且指二乘及外道言。以",
    "X16n0308_003:0099a10": "彼不達如來藏中有隨緣不變不變隨緣義故。名",
    "X16n0308_003:0099a11": "為無知。但見現起之色循業而發無礙無限遂惑",
    "X16n0308_003:0099a12": "為因緣。而繫墜權宗。又或見現起之色。隨心應量",
    "X16n0308_003:0099a13": "無使無作遂惑為自然。而沈溺邪途。總屬妄想故",
    "X16n0308_003:0099a14": "曰皆是識心等。無非戲論故曰但有言說等也。地",
    "X16n0308_003:0099a15": "大竟。二火大四。一依性成相。二先破和合。三",
    "X16n0308_003:0099a16": "詳示中道。四雙拂二計。初。",
    "X16n0308_003:0099a17": "阿難。火性無我寄於諸緣。○汝觀城中未食之家欲",
    "X16n0308_003:0099a18": "炊爨時。手執陽燧日前求火。",
    "X16n0308_003:0099a19": "初火性隨緣。火性即如來藏性。體雖不變。用能隨",
    "X16n0308_003:0099a20": "緣。故曰無我。謂無有定宰也。寄託也。言火性雖曰",
    "X16n0308_003:0099a21": "無我。亦必託彼木鑽艾鏡等緣而成相故。○汝觀",
    "X16n0308_003:0099a22": "下引事以證。未食須食。故欲炊爨。謂釜底進火熟",
    "X16n0308_003:0099a23": "食也。陽燧者取火之具。崔豹註云。以銅為之。狀如",
    "X16n0308_003:0099a24": "鏡。照人則影倒。向日則火出。淮南子曰。陽燧。火方",
    "X16n0308_003:0099b01": "諸也。王充論云。五月丙午日午時。銷鍊五方石。圓",
    "X16n0308_003:0099b02": "如鏡。中央窪。天晴向日出火。此不過略引一事以",
    "X16n0308_003:0099b03": "證。為下破和作立難之本。二先破和合二。一",
    "X16n0308_003:0099b04": "牒執舉喻。二就執為破。初。",
    "X16n0308_003:0099b05": "阿難。名和合者。如我與汝一千二百五十比丘今為",
    "X16n0308_003:0099b06": "一眾。眾雖為一詰其根本各各有身。皆有所生氏族",
    "X16n0308_003:0099b07": "名字。如舍利弗婆羅門種。優樓頻螺迦葉波種。乃至",
    "X16n0308_003:0099b08": "阿難瞿曇種姓。",
    "X16n0308_003:0099b09": "欲破和合。呼其名而告之曰。若謂此火名和合有",
    "X16n0308_003:0099b10": "者。試以喻明自見其謬。夫眾緣和合成火。如我與",
    "X16n0308_003:0099b11": "汝千二百五十比丘今為一眾。要知眾雖為一至",
    "X16n0308_003:0099b12": "詰其根本各各有身。又皆有從生氏族名字。火亦",
    "X16n0308_003:0099b13": "應爾。雖是一火至尋其本緣亦應各各有質。又應",
    "X16n0308_003:0099b14": "皆有品類名字。如某火屬鏡。某火屬艾。某火屬日",
    "X16n0308_003:0099b15": "等。若不爾者則和合不成。如舍利等即出其氏族",
    "X16n0308_003:0099b16": "名字。舍利弗此云鶖鷺子。婆羅門種。梵志族也。優",
    "X16n0308_003:0099b17": "樓頻螺此云木瓜林。迦葉波種。龜氏族也。阿難此",
    "X16n0308_003:0099b18": "云慶喜。瞿曇種。甘蔗族也。佛之始祖日炙甘蔗而",
    "X16n0308_003:0099b19": "生。號瞿曇氏。故瞿曇翻日種。亦翻甘蔗。後四世改",
    "X16n0308_003:0099b20": "為釋迦。今遡其源耳。正脈云。葢必先有分開之相",
    "X16n0308_003:0099b21": "以為和合之本。然後方可和合。故舉一眾和合分",
    "X16n0308_003:0099b22": "開各有氏族以為定例。至下文乃顯火不如是。此",
    "X16n0308_003:0099b23": "異喻也。二就執為破二。一先破各相。二後破",
    "X16n0308_003:0099b24": "合相。初二。一就執各徵其本。二逐緣一一為",
    "X16n0308_003:0099c01": "破。初。",
    "X16n0308_003:0099c02": "阿難。若此火性因和合有。彼手執鏡於日求火。此火",
    "X16n0308_003:0099c03": "為從鏡中而出。為從艾出。為於日來。",
    "X16n0308_003:0099c04": "若此火之體性決定和合有者。自應先有分開之",
    "X16n0308_003:0099c05": "相。夫彼人手執火鏡(即陽燧也)於日求火。此火為有從",
    "X16n0308_003:0099c06": "鏡出者。為有從艾出者。為有於日來者。必三處各",
    "X16n0308_003:0099c07": "有火出。方合舍利弗等各各有身等喻。故此徵也",
    "X16n0308_003:0099c08": "二逐緣一一為破三。一破於日來。二破從鏡出。",
    "X16n0308_003:0099c09": "三破從艾生。初。",
    "X16n0308_003:0099c10": "阿難。若日來者自能燒汝手中之艾。來處林木皆應",
    "X16n0308_003:0099c11": "受焚。",
    "X16n0308_003:0099c12": "若謂有火於日來者應不須鏡。自能燒汝手中之",
    "X16n0308_003:0099c13": "艾。再既能燒艾。則來處林木皆應受焚。今既用鏡",
    "X16n0308_003:0099c14": "而來處林木不焚。是知此火無有於日來者。",
    "X16n0308_003:0099c15": "三破從鏡出。",
    "X16n0308_003:0099c16": "若鏡中出。自能於鏡出然於艾鏡何不鎔。○紆汝手",
    "X16n0308_003:0099c17": "執尚無熱相。云何融泮。",
    "X16n0308_003:0099c18": "初正破鏡出。若謂有火從鏡出者應不須對日自",
    "X16n0308_003:0099c19": "能於鏡出然於艾。再既能然艾即能鎔鏡。有鏡何",
    "X16n0308_003:0099c20": "不自鎔。夫鏡既不鎔然艾必須對日。是知此火無",
    "X16n0308_003:0099c21": "有從鏡中出者。○紆汝下兼遮謬救。恐聞鏡何不",
    "X16n0308_003:0099c22": "鎔之破。遂謬救云。艾易然。鏡難鎔。時下既能然艾。",
    "X16n0308_003:0099c23": "經久自能鎔鏡。故為此遮。紆屈也。遮意以若果經",
    "X16n0308_003:0099c24": "久能鎔者。亦須先有熱相。今屈汝手執尚無熱相。",
    "X16n0308_003:0100a01": "云何經久便能融泮。惟謬計耳。融泮猶銷解也。",
    "X16n0308_003:0100a02": "三破從艾生。",
    "X16n0308_003:0100a03": "若生於艾。何藉日鏡光明相接然後火生。",
    "X16n0308_003:0100a04": "若謂有火生於艾者則艾自出火。何藉日鏡光接",
    "X16n0308_003:0100a05": "然後火生。今現見求火者執鏡對日。是知此火無",
    "X16n0308_003:0100a06": "有從艾生者。破意以三處各無火生知非和合。以",
    "X16n0308_003:0100a07": "不如舍利弗等各各有身等故。先破各相竟。",
    "X16n0308_003:0100a08": "二後破合相。",
    "X16n0308_003:0100a09": "汝又諦觀。鏡因手執日從天來艾本地生火從何方",
    "X16n0308_003:0100a10": "遊歷於此。○日鏡相遠非和非合。○不應火光無從",
    "X16n0308_003:0100a11": "自有。",
    "X16n0308_003:0100a12": "初詳審來方。汝又諦觀者教以詳細觀察勿使有",
    "X16n0308_003:0100a13": "藏火處也。鏡因手執者教以觀手。日從天來者教",
    "X16n0308_003:0100a14": "以觀天。艾本地生者教以觀地。如是諦審觀察曾",
    "X16n0308_003:0100a15": "無藏火之處。而火從何方遊歷於此。是雖智似鶖",
    "X16n0308_003:0100a16": "子辯擬富那不能知不能言也。○日鏡下正破和",
    "X16n0308_003:0100a17": "合。言鏡等既無有火。手等又無藏火之處。恐謂日",
    "X16n0308_003:0100a18": "鏡和合共然於艾。故為此破。言現見日鏡相遠非",
    "X16n0308_003:0100a19": "和非合。豈能共然於艾。是知所謂和合有火者謬",
    "X16n0308_003:0100a20": "矣。○末句預遮謬救。恐聞非和非合遂計無從自",
    "X16n0308_003:0100a21": "有。故為此遮。原阿難本以和合為宗。若果無從自",
    "X16n0308_003:0100a22": "有自宗相違。故以不應遮之。是知不了藏性者不",
    "X16n0308_003:0100a23": "唯和合不成。而不合更非。下文所謂但有言說都",
    "X16n0308_003:0100a24": "無實義者以此。先破和合竟。三詳示中道二。",
    "X16n0308_003:0100b01": "一正示中道。二取事驗知。初。",
    "X16n0308_003:0100b02": "汝猶不知。如來藏中性火真空。性空真火。清淨本然",
    "X16n0308_003:0100b03": "周徧法界。",
    "X16n0308_003:0100b04": "猶字例前。言不惟地大。火大汝猶不知。以性相相",
    "X16n0308_003:0100b05": "類故。性火等同前。但以火易色即是。二取事驗",
    "X16n0308_003:0100b06": "知(地大中此科不曲分。今有增益之文不便合釋)二。一驗知清淨。二驗",
    "X16n0308_003:0100b07": "知周徧。初。",
    "X16n0308_003:0100b08": "隨眾生心應所知量。○阿難。當知世人。一處執鏡一",
    "X16n0308_003:0100b09": "處火生。徧法界執滿世間起。起徧世間寧有方所。",
    "X16n0308_003:0100b10": "初正以取驗。言事造之火亦是隨心應量。其清淨",
    "X16n0308_003:0100b11": "本然之義可知。○阿難下兼折轉疑。恐聞隨心應",
    "X16n0308_003:0100b12": "量之語。遂轉疑云。地大寓目皆是可說隨心應量。",
    "X16n0308_003:0100b13": "火大或見不見現有方所。隨心應量之義似不極",
    "X16n0308_003:0100b14": "成。故為此折。言一處執鏡一處火生。是隨眾生心",
    "X16n0308_003:0100b15": "欲見便見也。徧法界執滿世間起。是應所知量能",
    "X16n0308_003:0100b16": "知便知也。然既起徧世間寧有彼此方所。則汝所",
    "X16n0308_003:0100b17": "謂或見不見現有方所者特生心知量之不及耳。",
    "X16n0308_003:0100b18": "二驗知周徧。",
    "X16n0308_003:0100b19": "循業發現。",
    "X16n0308_003:0100b20": "言事造之火亦是循業發現。其周循法界之義可",
    "X16n0308_003:0100b21": "驗(問。執鏡火生似是循業。既已判屬上科。將指何者名為循業。答。執鏡火生約現緣說。謂求則隨心而",
    "X16n0308_003:0100b22": "見應量而知。循業發現約宿因說。如生則身俱煖相。處有煙炊一是暫現一是常生。似同而實異也)詳",
    "X16n0308_003:0100b23": "示中道竟。四雙拂二計。",
    "X16n0308_003:0100b24": "世間無知。惑為因緣及自然性。皆是識心分別計度。",
    "X16n0308_003:0100c01": "但有言說都無實義。",
    "X16n0308_003:0100c02": "義如地大中釋。火大竟。三水大四。一依性成",
    "X16n0308_003:0100c03": "相。二先破和合。三詳示中道。四雙拂二計。初。",
    "X16n0308_003:0100c04": "阿難。水性不定流息無恒。○如室羅城。迦毗羅仙斫",
    "X16n0308_003:0100c05": "迦羅仙及鉢頭摩訶薩多等諸大幻師。求太陰精用",
    "X16n0308_003:0100c06": "和幻藥。是諸師等於白月晝手執方諸。承月中水。",
    "X16n0308_003:0100c07": "初水性隨緣。水性亦即如來藏性。體雖不變用能",
    "X16n0308_003:0100c08": "隨緣。故曰不定。流息無恒者流無常流隨緣而息。",
    "X16n0308_003:0100c09": "息無常息隨緣而流。正顯其不定也。○如室下引",
    "X16n0308_003:0100c10": "事以證。迦毗羅此云黃色。或云黃赤色。以其髮黃",
    "X16n0308_003:0100c11": "兼赤故。正脈云青色。或別有所據。斫迦羅此云輪。",
    "X16n0308_003:0100c12": "以自執所見理圓能摧他宗故。正脈云鴛鴦。義取",
    "X16n0308_003:0100c13": "輪必具二如鴛鴦鳥故。鉢頭摩此云赤蓮華。池名",
    "X16n0308_003:0100c14": "也。以池為名者近此住故。訶薩多梵語之略。灌頂",
    "X16n0308_003:0100c15": "云。阿迦薩謨多羅。此翻海水。依於海水住故。乃事",
    "X16n0308_003:0100c16": "水外道也。略出四仙餘以等字該之。以其善用幻",
    "X16n0308_003:0100c17": "術故稱諸大幻師。太陰精月中水也。用以和藥。自",
    "X16n0308_003:0100c18": "計服之長生。空說無驗故世以幻名。又幻藥者或",
    "X16n0308_003:0100c19": "依此藥幻出種種境界。眩惑心目也。白月晝者正",
    "X16n0308_003:0100c20": "脈云。十五夜為望。望前為白月。望後為黑月。月當",
    "X16n0308_003:0100c21": "正午光皎如晝也。方諸者淮南子曰。方諸見月則",
    "X16n0308_003:0100c22": "津而為水。高誘曰。方諸陰燧向月則水生。許慎曰。",
    "X16n0308_003:0100c23": "諸珠也。方石也。正脈云。水精珠也。王充論云。十一",
    "X16n0308_003:0100c24": "月壬子日。夜半子時北方煉五方石為之。狀如盃",
    "X16n0308_003:0101a01": "盂向月得津。今云承月中水。大同此計。是皆不達",
    "X16n0308_003:0101a02": "藏性隨緣義耳。二先破和合(準火大中此處有牒執舉喻之文。今",
    "X16n0308_003:0101a03": "不具者。例上可知故)二。一先破各相。二後破合相。初二。",
    "X16n0308_003:0101a04": "一就水徵本。二逐緣為破。初。",
    "X16n0308_003:0101a05": "此水為復從珠中出。空中自有。為從月來。",
    "X16n0308_003:0101a06": "佛意以三處各有水出方成和合之義。故此徵云。",
    "X16n0308_003:0101a07": "此水為有從珠中出者。為有從空自有者。為有從",
    "X16n0308_003:0101a08": "月中來者。是不可以不審也。二逐緣為破三。",
    "X16n0308_003:0101a09": "一破從月來。二破從珠出。三破從空生。初。",
    "X16n0308_003:0101a10": "阿難。若從月來。尚能遠方令珠出水所經林木皆應",
    "X16n0308_003:0101a11": "吐流。○流則何待方諸所出。不流明水非從月降。",
    "X16n0308_003:0101a12": "初正破月來。若謂有水從月來者是義不然。以月",
    "X16n0308_003:0101a13": "在天珠在手相去遠矣。尚能從遠方來令珠出水。",
    "X16n0308_003:0101a14": "則中間所經林木皆應吐流有是事乎。○流則下",
    "X16n0308_003:0101a15": "轉顯二謬。若謂林木吐流者則應隨處可承。何待",
    "X16n0308_003:0101a16": "方諸所出。若謂林木不流者明知此水非從月降。",
    "X16n0308_003:0101a17": "以遺近著遠不應理故。二破從珠出。",
    "X16n0308_003:0101a18": "若從珠出則此珠中常應流水。何待中宵承白月晝。",
    "X16n0308_003:0101a19": "若謂有水從珠出者是不藉餘緣矣。不藉餘緣則",
    "X16n0308_003:0101a20": "珠中常應流水。既爾則隨時可承。何待中宵。必承",
    "X16n0308_003:0101a21": "仗於白月晝乎。中宵半夜也。破意以既待中宵承",
    "X16n0308_003:0101a22": "白月晝。明知此水不從珠出。三破從空生。",
    "X16n0308_003:0101a23": "若從空生。空性無邊水當無際。從人洎天皆同滔溺。",
    "X16n0308_003:0101a24": "云何復有水陸空行。",
    "X16n0308_003:0101b01": "若謂有水從空生者。但空性無邊所生之水亦當",
    "X16n0308_003:0101b02": "無際。如是則從人洎天皆應同為滔流。俱成陷溺。",
    "X16n0308_003:0101b03": "不應復有餘物。乃云何於其中間復有水行陸行",
    "X16n0308_003:0101b04": "及與空行。是知所謂水從空生者謬也。先破各相",
    "X16n0308_003:0101b05": "竟。二後破合相。",
    "X16n0308_003:0101b06": "汝更諦觀。月從天陟。珠因手持。承珠水盤本人敷設。",
    "X16n0308_003:0101b07": "水從何方流注於此。○月珠相遠非和非合。○不應",
    "X16n0308_003:0101b08": "水精無從自有。",
    "X16n0308_003:0101b09": "初詳審來方。諦觀即詳審也。陟猶升也。月從天陟",
    "X16n0308_003:0101b10": "天無藏水之處。珠因手持。手無藏水之處。承猶擎",
    "X16n0308_003:0101b11": "也。承珠水盤本人敷設。盤無藏水之處。既三方皆",
    "X16n0308_003:0101b12": "無藏水之處。而水從何方流注於此。是不可以不",
    "X16n0308_003:0101b13": "審也。○月珠下正破和合。言月等既無有水天等",
    "X16n0308_003:0101b14": "又無藏水之處。恐謂月珠和合共生於水。故為此",
    "X16n0308_003:0101b15": "破。言現見月珠相遠非和非合。豈能共生於水。是",
    "X16n0308_003:0101b16": "知所謂和合有水者謬矣。○末句預遮謬救。恐以",
    "X16n0308_003:0101b17": "無從為救。故遮以不應。以自宗相違故。水精者順",
    "X16n0308_003:0101b18": "彼所計。以彼計此水為水中之精也。先破和合竟。",
    "X16n0308_003:0101b19": "三詳示中道二。一正示。二驗知。初。",
    "X16n0308_003:0101b20": "汝尚不知。如來藏中性水真空。性空真水。清淨本然",
    "X16n0308_003:0101b21": "周徧法界。",
    "X16n0308_003:0101b22": "二驗知。",
    "X16n0308_003:0101b23": "隨眾生心應所知量。一處執珠一處水出。徧法界執",
    "X16n0308_003:0101b24": "滿法界生。生滿世間寧有方所。○循業發現。",
    "X16n0308_003:0101c01": "初驗知清淨。於中有取驗折疑二義。俱準前釋。○",
    "X16n0308_003:0101c02": "末句驗知周徧亦準前。詳示中道竟。",
    "X16n0308_003:0101c03": "四雙拂二計。",
    "X16n0308_003:0101c04": "世間無知。惑為因緣及自然性。皆是識心分別計度。",
    "X16n0308_003:0101c05": "但有言說都無實義。",
    "X16n0308_003:0101c06": "水大竟。四風大四。一依性成相。二先破和合。",
    "X16n0308_003:0101c07": "三詳示中道。四雙拂二計。初。",
    "X16n0308_003:0101c08": "阿難。風性無體動靜不常。○汝常整衣入於大眾。僧",
    "X16n0308_003:0101c09": "伽黎角動及旁人。則有微風拂彼人面。",
    "X16n0308_003:0101c10": "初風性隨緣。風性亦即藏性。無體者無有定體也。",
    "X16n0308_003:0101c11": "無定體故隨緣而動。隨緣而靜。故曰不常。○汝常",
    "X16n0308_003:0101c12": "下引事以證。乞食說法等事。應著伽黎。故曰常整。",
    "X16n0308_003:0101c13": "入大眾者隨僧例故。灌頂云。僧伽黎唐言重複衣。",
    "X16n0308_003:0101c14": "清涼云。義翻和合。新者二重。故者四重。以重成故",
    "X16n0308_003:0101c15": "稱曰和合。三依中第一衣也。亦名雜碎衣。剪碎製",
    "X16n0308_003:0101c16": "成條相多故。具有三等九品。如沙彌律儀衣鉢名",
    "X16n0308_003:0101c17": "相中說。動衣乃有。反顯不動則無。其不常無體之",
    "X16n0308_003:0101c18": "義於此可見。二先破和合二。一先破各相。二",
    "X16n0308_003:0101c19": "後破合相。初二。一就風徵本。二逐緣為破。",
    "X16n0308_003:0101c20": "初。",
    "X16n0308_003:0101c21": "此風為復出袈裟角。發於虗空。生彼人面。",
    "X16n0308_003:0101c22": "袈裟此云壞色衣。清涼云。不正色衣。律以青黑木",
    "X16n0308_003:0101c23": "蘭三色壞正好色故。真諦云。此是三衣通名。或名",
    "X16n0308_003:0101c24": "離塵服斷六塵故。亦名消瘦服割煩惱故。又稱蓮",
    "X16n0308_003:0102a01": "華服無染著故。此中徵意亦是要其先有各相。然",
    "X16n0308_003:0102a02": "後可合。二逐緣為破三。一破從衣出。二破從",
    "X16n0308_003:0102a03": "空發。三破從面生。初。",
    "X16n0308_003:0102a04": "阿難。此風若復出袈裟角汝乃披風。其衣飛搖應離",
    "X16n0308_003:0102a05": "汝體。○我今說法會中垂衣。汝看我衣風何所在。不",
    "X16n0308_003:0102a06": "應衣中有藏風地。",
    "X16n0308_003:0102a07": "初正破衣出。風出袈裟則是袈裟中有風。故難以",
    "X16n0308_003:0102a08": "披風。然風以動搖為性。果其披之其衣自應飛搖。",
    "X16n0308_003:0102a09": "故又難以離體。破意以現見衣不離體披風之義",
    "X16n0308_003:0102a10": "成。不是衣中無風。則此風不出袈裟明矣。○我今",
    "X16n0308_003:0102a11": "下兼防謬辨。恐聞離體之難。遂謬辯云。衣若動時",
    "X16n0308_003:0102a12": "乃有風出。衣若垂時風但藏之而已。豈可以飛搖",
    "X16n0308_003:0102a13": "離體為難。故為此防。若謂衣若垂時風但藏之者。",
    "X16n0308_003:0102a14": "即如我今說法會中垂衣。亦應藏風。汝且看我之",
    "X16n0308_003:0102a15": "衣風何所在。據實而論不應衣中有藏風地。以衣",
    "X16n0308_003:0102a16": "是布屬非有孔穴也。二破從空發。",
    "X16n0308_003:0102a17": "若生虗空。汝衣不動何因無拂。○空性常住。風應常",
    "X16n0308_003:0102a18": "生。若無風時虗空當滅。滅風可見滅空何狀。○若有",
    "X16n0308_003:0102a19": "生滅不名虗空。名為虗空云何風出。",
    "X16n0308_003:0102a20": "初約無衣不生破。風生於空自不關衣。故難以衣",
    "X16n0308_003:0102a21": "不動時何因無拂。是空無生風義也。○空性下約",
    "X16n0308_003:0102a22": "因果不類破。空性常住。若生風者則應常生。以因",
    "X16n0308_003:0102a23": "常果必常故。若爾則無風之時空亦當滅。以果斷",
    "X16n0308_003:0102a24": "因必斷故。然滅風之時人人可見。若言滅空有何",
    "X16n0308_003:0102b01": "形狀。是知虗空無滅。風性有滅。果不類因云何從",
    "X16n0308_003:0102b02": "生。此必無之事也。○若有下約名義不符破。虗空",
    "X16n0308_003:0102b03": "原以不生滅為義。設若有生滅者則不名虗空。今",
    "X16n0308_003:0102b04": "既名為虗空自應無有生滅。若有風生名義不符。",
    "X16n0308_003:0102b05": "故難以云何風出。以出即是生生必有滅也。灌頂",
    "X16n0308_003:0102b06": "云。風從空生凡小常執。故展轉詳破。",
    "X16n0308_003:0102b07": "三破從面生。",
    "X16n0308_003:0102b08": "若風自生被拂之面。從彼面生當應拂汝。自汝整衣",
    "X16n0308_003:0102b09": "云何倒拂。",
    "X16n0308_003:0102b10": "若謂有風自生於被拂之面者義亦不成。以從彼",
    "X16n0308_003:0102b11": "面生當應拂汝。今既不見拂汝已知不生彼面。乃",
    "X16n0308_003:0102b12": "自汝整衣之時云何倒拂彼面。其不生彼面之義",
    "X16n0308_003:0102b13": "益可見矣。先破各相竟。二後破合相。",
    "X16n0308_003:0102b14": "汝審諦觀。整衣在汝面屬彼人。虗空寂然不參流動。",
    "X16n0308_003:0102b15": "風自誰方皷動來此。○風空性隔非和非合。○不應",
    "X16n0308_003:0102b16": "風性無從自有。",
    "X16n0308_003:0102b17": "初詳審來方。汝審諦觀者教以審辨諦實而觀。勿",
    "X16n0308_003:0102b18": "得過目了事也。整衣在汝汝無藏風之處。面屬彼",
    "X16n0308_003:0102b19": "人彼無藏風之處。虗空寂然等空無藏風之處。既",
    "X16n0308_003:0102b20": "三方皆無藏風之處而風自誰方皷動來此。又不",
    "X16n0308_003:0102b21": "可以不審焉。○風空下正破和合。恐謂衣空面既",
    "X16n0308_003:0102b22": "無有風。審諦觀又無藏風之處。和合而有理應無",
    "X16n0308_003:0102b23": "疑。故為此破。言現見風動空澄其性相隔。無和合",
    "X16n0308_003:0102b24": "義故曰非和非合。衣礙風通例此可知。是皆無和",
    "X16n0308_003:0102c01": "合義也。○不應句預遮謬救。準前。先破和合竟。",
    "X16n0308_003:0102c02": "三詳示中道二。一正示。二驗知。初。",
    "X16n0308_003:0102c03": "汝宛不知。如來藏中性風真空。性空真風。清淨本然",
    "X16n0308_003:0102c04": "周徧法界。",
    "X16n0308_003:0102c05": "宛字有深怪意。言地火水三番詳示。風性可以類",
    "X16n0308_003:0102c06": "推。觀汝動靜宛然不知如來藏中不變隨緣義也。",
    "X16n0308_003:0102c07": "餘俱準前可思。二驗知。",
    "X16n0308_003:0102c08": "隨眾生心應所知量。阿難。如汝一人微動服衣有微",
    "X16n0308_003:0102c09": "風出。徧法界拂滿國土生。周徧世間寧有方所。○循",
    "X16n0308_003:0102c10": "發業現。",
    "X16n0308_003:0102c11": "初驗知清淨。法界世間國土一義耳。拂動也。徧法",
    "X16n0308_003:0102c12": "界拂者。謂徧法界中人皆微動服衣也。滿國土生",
    "X16n0308_003:0102c13": "者謂滿國中皆有風生。是知此風周徧世間寧有",
    "X16n0308_003:0102c14": "方所。○末句驗知周徧可知。詳示中道竟。",
    "X16n0308_003:0102c15": "四雙拂二計。",
    "X16n0308_003:0102c16": "世間無知。惑為因緣及自然性。皆是識心分別計度。",
    "X16n0308_003:0102c17": "但有言說都無實義。",
    "X16n0308_003:0102c18": "風大竟。五空大四。一依性成相。二先破和合。",
    "X16n0308_003:0102c19": "三詳示中道。四雙拂二計。初。",
    "X16n0308_003:0102c20": "阿難。空性無形因色顯發。○如室羅城去河遙處。諸",
    "X16n0308_003:0102c21": "剎利種及婆羅門。毗舍首陀兼頗羅墮旃陀羅等。新",
    "X16n0308_003:0102c22": "立安居鑿井求水。出土一尺於中則有一尺虗空。如",
    "X16n0308_003:0102c23": "是乃至出土一丈中間還得一丈虗空。虗空淺深隨",
    "X16n0308_003:0102c24": "出多少。",
    "X16n0308_003:0103a01": "初空性隨緣。空性二字且指不變之體。由不變故",
    "X16n0308_003:0103a02": "是曰無形。謂無長短大小等形因色顯發。乃指隨",
    "X16n0308_003:0103a03": "緣之用。由隨緣故是曰因顯。謂因彼色相差別乃",
    "X16n0308_003:0103a04": "顯虗空各有差別。○如室下引事以證。室羅城地",
    "X16n0308_003:0103a05": "廣人稠。去河近不須鑿井。故唯約遙處言之。西域",
    "X16n0308_003:0103a06": "貴賤族分四姓。剎帝利略云剎利。此翻田主。即王",
    "X16n0308_003:0103a07": "種也。婆羅門此翻淨行。守道居正潔白其操。有類",
    "X16n0308_003:0103a08": "此方儒道。毗舍此云商賈。行販坐賣者是。首陀此",
    "X16n0308_003:0103a09": "翻農夫。耕田種地者是。四姓之外別有智愚二族。",
    "X16n0308_003:0103a10": "故云兼也。頗羅墮此云利根。如六藝百工之類。旃",
    "X16n0308_003:0103a11": "陀羅此云嚴幟。如屠兒魁膾之類。新立安居興作",
    "X16n0308_003:0103a12": "須水。去河遙處擔運費繁故須鑿井求之。出尺尺",
    "X16n0308_003:0103a13": "空。出丈丈空。其因色顯發之義亦自可見。末二句",
    "X16n0308_003:0103a14": "迺重牒上義。為下作徵起之端。二先破和合二。",
    "X16n0308_003:0103a15": "一先破各相。二後破合相。初二。一就空徵",
    "X16n0308_003:0103a16": "本。二逐緣為破。初。",
    "X16n0308_003:0103a17": "此空為當因土所出。因鑿所有。無因自生。",
    "X16n0308_003:0103a18": "因土所出即是從土而生。因鑿所有即是從鑿具",
    "X16n0308_003:0103a19": "生。無因自生者。謂別無所因從自體生。猶言從徧",
    "X16n0308_003:0103a20": "界空出井空也。二逐緣為破三。一破從自生。",
    "X16n0308_003:0103a21": "二破因土出。三破因鑿出。初(據義乃是破從空生。但以空是自體。",
    "X16n0308_003:0103a22": "故云自生。古德多作破無因釋。今疏不爾者。以與破和合義相違故)。",
    "X16n0308_003:0103a23": "阿難。若復此空無因自生。未鑿土前何不無礙。唯見",
    "X16n0308_003:0103a24": "大地逈無通達。",
    "X16n0308_003:0103b01": "破意以若計此空別無所因。從自體生者應不藉",
    "X16n0308_003:0103b02": "乎鑿之與土。既爾則未鑿土前即應無礙。乃何故",
    "X16n0308_003:0103b03": "不能無礙。不惟不能無礙具唯見大地逈然無有",
    "X16n0308_003:0103b04": "通達之相。是知所謂無因自生者謬矣。",
    "X16n0308_003:0103b05": "二破因土出。",
    "X16n0308_003:0103b06": "若因土出。則土出時應見空入。若土先出無空入者",
    "X16n0308_003:0103b07": "云何虗空因土而出。○若無出入則應空土元無異",
    "X16n0308_003:0103b08": "因。無異則同。則土出時空何不出。",
    "X16n0308_003:0103b09": "初正破土出。若謂此空因土出者。則土從井出之",
    "X16n0308_003:0103b10": "時應見虗空從外而入。以土在外故。若土先從井",
    "X16n0308_003:0103b11": "出無空從外入者。云何而言虗空因土而出。○若",
    "X16n0308_003:0103b12": "無下預遮謬救。恐阿難救云。空本內生實無出土",
    "X16n0308_003:0103b13": "入井之意。故為此遮。若謂虗空無出土入井之義",
    "X16n0308_003:0103b14": "者。則應未鑿土前空土元無異因。因依也。無異因",
    "X16n0308_003:0103b15": "者謂空土相依而住。無別所依也。無異則同者。謂",
    "X16n0308_003:0103b16": "既無異因則同為一體。既同為一體出則同出。故",
    "X16n0308_003:0103b17": "難以則土出時空何不出。三破因鑿出。",
    "X16n0308_003:0103b18": "若因鑿出。因鑿出空應非出土。○不因鑿出。鑿自出",
    "X16n0308_003:0103b19": "土云何見空。",
    "X16n0308_003:0103b20": "初正破因鑿。若謂此空因鑿具出者。則唯鑿便能",
    "X16n0308_003:0103b21": "出空應當不用出土。今既必待出土成空。明知此",
    "X16n0308_003:0103b22": "空不因鑿出。○不因下兼難不因。恐因鑿被破轉",
    "X16n0308_003:0103b23": "計不因鑿出。故為此難。若謂此空不因鑿具出者。",
    "X16n0308_003:0103b24": "則鑿自出土於外。云何於中見空。是不惟因鑿不",
    "X16n0308_003:0103c01": "成不因亦非。總以不了性具恁麼不恁麼總不是",
    "X16n0308_003:0103c02": "也。先破各相竟。二後破合相。",
    "X16n0308_003:0103c03": "汝更審諦諦審諦觀。鑿從人手隨方運轉。土因地移。",
    "X16n0308_003:0103c04": "如是虗空因何所出。○鑿空虗實不相為用。非和非",
    "X16n0308_003:0103c05": "合。○不應虗空無從自出。",
    "X16n0308_003:0103c06": "初詳審來方。佛意以三處不生是我所說。設未心",
    "X16n0308_003:0103c07": "服汝更審諦。所謂審諦者謂諦審而辯其從來。諦",
    "X16n0308_003:0103c08": "觀而象其方所。何方更有藏空處也。鑿從人手者",
    "X16n0308_003:0103c09": "教以觀手。隨方運轉者教以觀方。土因地移者教",
    "X16n0308_003:0103c10": "以觀地。既徧觀三方俱無藏空之處。試問如是虗",
    "X16n0308_003:0103c11": "空。畢竟因何所出。當明以告我勿顢頇也。○鑿空",
    "X16n0308_003:0103c12": "下正破和合。如上三處不生。三方又無藏空之處。",
    "X16n0308_003:0103c13": "恐謂和合共生故為此破。言現見鑿之與空一虗",
    "X16n0308_003:0103c14": "一實。彼此不相為用。無和合義。故曰非和非合。如",
    "X16n0308_003:0103c15": "鑿空既爾土空亦然。是皆無和合義也。○不應句",
    "X16n0308_003:0103c16": "預遮謬救。可知。先破和合竟。三詳示中道三。",
    "X16n0308_003:0103c17": "一比例發明。二正示中道。三取事驗知。初二。",
    "X16n0308_003:0103c18": "一以空例四取大名。二以四例空顯圓義。初。",
    "X16n0308_003:0103c19": "若此虗空性圓周徧。本不動搖。當知現前地水火風",
    "X16n0308_003:0103c20": "均名五大。",
    "X16n0308_003:0103c21": "佛意以若依上說。則此虗空既非和合而有。又非",
    "X16n0308_003:0103c22": "無從自出。明知其是性圓周徧本不動搖者矣。正",
    "X16n0308_003:0103c23": "脈云。圓周徧三字重一圓字。良以尋常論空亦言",
    "X16n0308_003:0103c24": "周徧。然有色法礙處即不圓融。是言周徧而非圓",
    "X16n0308_003:0104a01": "周徧也。今言空性周徧。色不為礙。故益之以圓義。",
    "X16n0308_003:0104a02": "又云不動搖者同後無生滅義。葢周徧表其非此",
    "X16n0308_003:0104a03": "有而彼無。此無而彼有。圓滿意也。不動表其非先",
    "X16n0308_003:0104a04": "無而今有。今有而後無。常住意也。此且按定下乃",
    "X16n0308_003:0104a05": "取例。言尋常但知地水火風名大。不知虗空亦大。",
    "X16n0308_003:0104a06": "今既性圓周徧。本不動搖。自應發用無限。以此取",
    "X16n0308_003:0104a07": "例。當知此空與彼現前地水火風均名五大。以同",
    "X16n0308_003:0104a08": "具大義故也。二以四例空顯圓義。",
    "X16n0308_003:0104a09": "性真圓融皆如來藏。本無生滅。阿難。汝心昏迷不悟",
    "X16n0308_003:0104a10": "四大元如來藏。當觀虗空為出為入。為非出入。",
    "X16n0308_003:0104a11": "既均名五大。則空大性真地水火風亦性真。空大",
    "X16n0308_003:0104a12": "圓融地水火風亦圓融。以其皆是如來藏本無生",
    "X16n0308_003:0104a13": "滅性故。(問。取名以空例四。為其已向不知。顯圓以四例空。何所取義。答。此有二義。一者易知",
    "X16n0308_003:0104a14": "性真。二者易知圓融。易知性真者前云晦昧為空。後云空生大覺中。是知現前虗空親依性起若言性真",
    "X16n0308_003:0104a15": "則易信。至於地水火風人但見其依於虗空而不知由於性起。若言性真則難見也。易知圓融者前云出",
    "X16n0308_003:0104a16": "土一尺於中則有一尺虗空。出土一丈中間還得一丈虗空。後云虗空體非羣相。不拒諸相發揮。是知現",
    "X16n0308_003:0104a17": "前虗空亦自無礙。若言圓融則易信。至於地水火風人但見其相凌相滅。而不知其相涉相含。若言圓融",
    "X16n0308_003:0104a18": "則難見也。為此取例。葢是以易知例難見。令難見者成易知耳)此且例定下乃令",
    "X16n0308_003:0104a19": "觀。重呼其名者示警覺意故。言我今如是開示自",
    "X16n0308_003:0104a20": "可推類發明。設若汝心仍舊昏於權宗。迷於外計。",
    "X16n0308_003:0104a21": "不能開悟四大元如來藏者。當觀前之虗空為出",
    "X16n0308_003:0104a22": "為入。為非出入。非猶無也。佛意以有出有入則墮",
    "X16n0308_003:0104a23": "因緣。無出無入則墮自然。但不肯明明道破。惟令",
    "X16n0308_003:0104a24": "自觀自悟。必待信得虗空無出無入無非出入。元",
    "X16n0308_003:0104b01": "是如來藏性。則例推四大無不明矣。比類發明竟。",
    "X16n0308_003:0104b02": "二正示中道。",
    "X16n0308_003:0104b03": "汝全不知。如來藏中性覺真空。性空真覺。清淨本然",
    "X16n0308_003:0104b04": "周徧法界。",
    "X16n0308_003:0104b05": "全字亦深怪意。言我前重重開示末復教以觀察。",
    "X16n0308_003:0104b06": "將謂因空得悟。汝竟全然不知如來藏中有性覺",
    "X16n0308_003:0104b07": "真空性空真覺等義也。(準上地水火風俱用本大。與空相對。今以性空真空",
    "X16n0308_003:0104b08": "文不可別。故以覺字易之)言性覺者覺即是動。有隨緣義。因有",
    "X16n0308_003:0104b09": "隨緣之義故可成頑空。雖可成頑空而體終不變",
    "X16n0308_003:0104b10": "故曰真空。謂頑空無體即真空故。言性空者空即",
    "X16n0308_003:0104b11": "是靜。有不變義。因有不變之義故常守自性。雖常",
    "X16n0308_003:0104b12": "守自性而用終不滯。故曰真覺。謂依性成空即真",
    "X16n0308_003:0104b13": "覺故。此上以文稍異前。故次第釋之。下二句準上。",
    "X16n0308_003:0104b14": "三取事驗知。",
    "X16n0308_003:0104b15": "隨眾生心應所知量。阿難。如一井空空生一井。十方",
    "X16n0308_003:0104b16": "處空亦復如是。圓滿十方寧有方所。○循業發現。",
    "X16n0308_003:0104b17": "詳示中道竟。四雙拂二計。",
    "X16n0308_003:0104b18": "世間無知。惑為因緣及自然性。皆是識心分別計度。",
    "X16n0308_003:0104b19": "但有言說都無實義。",
    "X16n0308_003:0104b20": "空大竟。六見大(正脈云。即根大也。總攝六根但舉眼根為例。然亦唯取根中之",
    "X16n0308_003:0104b21": "性非取浮塵。故惟言見不言根也)四。一依性成相。二先破和合。",
    "X16n0308_003:0104b22": "三詳示中道。四雙拂二計。初。",
    "X16n0308_003:0104b23": "阿難。見覺無知因色空有。○如汝今者。在祇陀林朝",
    "X16n0308_003:0104b24": "明夕昏。設居中宵白月則光黑月便暗。則明暗等因",
    "X16n0308_003:0104c01": "見分析。",
    "X16n0308_003:0104c02": "初見性隨緣。見覺者見性覺體也。體本不變故曰",
    "X16n0308_003:0104c03": "無知。無知者無局眼之知也。既無局眼之知何以",
    "X16n0308_003:0104c04": "稱見。故曰因色空有。謂因隨色空等緣而有局眼",
    "X16n0308_003:0104c05": "之知。見性之名葢緣斯立。○如汝下引事以證。今",
    "X16n0308_003:0104c06": "者在林等即約目前事證故。朝明夕昏者晝間之",
    "X16n0308_003:0104c07": "明暗也。中宵等俱如水大中釋。則光便暗者夜間",
    "X16n0308_003:0104c08": "之明暗也。據此則是明暗等相現前因而有見於",
    "X16n0308_003:0104c09": "中分析。所謂因色空有者於此可見。文中言明暗",
    "X16n0308_003:0104c10": "等者等色空故(正脈云。此中全約見之與塵為同異等以破和合之妄執。然其別名",
    "X16n0308_003:0104c11": "塵相。二三開合不定。應先總釋不過色空明暗之四互為隱顯耳。如總言色空是合明暗以對空。只言明",
    "X16n0308_003:0104c12": "暗是開色攝空也。若言明暗空是開色以對空。對言見空是空攝色而對見也。至文再指庶不惑矣。今且",
    "X16n0308_003:0104c13": "明此科。初言因色空有即是合明暗以對空。末言此明暗等因見分析。又開色以攝空也)。",
    "X16n0308_003:0104c14": "二先破和合二。一先破各相。二後破合相。初",
    "X16n0308_003:0104c15": "二。一就見徵本。二逐緣為破。初(此中徵本非徵其本從何",
    "X16n0308_003:0104c16": "來。但徵其與明暗等本來是同。本來是異等。則各相定矣)。",
    "X16n0308_003:0104c17": "此見為復與明暗相并太虗空為同一體。為非一體。",
    "X16n0308_003:0104c18": "或同非同。或異非異。",
    "X16n0308_003:0104c19": "見是根性。明暗太空皆見所緣塵。正脈云。此中乃",
    "X16n0308_003:0104c20": "開色對空也。佛意以凡言和合者或本同眾物。迺",
    "X16n0308_003:0104c21": "分彼少分共合而為一體。今徵其為同一體是也。",
    "X16n0308_003:0104c22": "又或各是一物乃分為多分別合而為多體。今徵",
    "X16n0308_003:0104c23": "其為非一體是也。又或一分同彼諸物。一分異彼",
    "X16n0308_003:0104c24": "諸物。乃取同合異。今徵其或同非同是也。又或一",
    "X16n0308_003:0105a01": "分與諸物異體。一分與諸物同體。乃取異合同。今",
    "X16n0308_003:0105a02": "徵其或異非異是也。至下逐緣為破。四義不成。則",
    "X16n0308_003:0105a03": "了無和合相矣。二逐緣為破四。一破為同一",
    "X16n0308_003:0105a04": "體。二破為非一體。三破或同非同。四破或異非異。",
    "X16n0308_003:0105a05": "初。",
    "X16n0308_003:0105a06": "阿難。此見若復與明與暗及與虗空元一體者。○則",
    "X16n0308_003:0105a07": "明與暗二體相亡。暗時無明。明時無暗。若與暗一明",
    "X16n0308_003:0105a08": "則見亡。必一於明暗時當滅。滅則云何見明見暗。○",
    "X16n0308_003:0105a09": "若明暗殊見無生滅。一云何成。",
    "X16n0308_003:0105a10": "初按定同體。此中亦開色對空也。○則明下正破",
    "X16n0308_003:0105a11": "一體。此下皆開色攝空。欲破一體且約二塵言之。",
    "X16n0308_003:0105a12": "故曰則明與暗。二體相亡者謂明暗二體彼此互",
    "X16n0308_003:0105a13": "相凌滅。不並存也。暗時無明明時無暗者正申明",
    "X16n0308_003:0105a14": "二體相亡之義。然既二體相亡則不可說見與一",
    "X16n0308_003:0105a15": "體。以此見若與暗一當明來暗亡時則此見應與",
    "X16n0308_003:0105a16": "暗而俱亡。以既為一體應同亡也。若此見必一於",
    "X16n0308_003:0105a17": "明當暗來明滅時則此見當與明而俱滅。滅則都",
    "X16n0308_003:0105a18": "無所見云何明來仍復見明。暗來仍復見暗。是明",
    "X16n0308_003:0105a19": "暗任殊而見性本無生滅。○若明下。結示不成。意",
    "X16n0308_003:0105a20": "以若果明暗任殊而見性無生滅者。自然顯其非",
    "X16n0308_003:0105a21": "是一體。故難以一云何成。二破為非一體。",
    "X16n0308_003:0105a22": "若此見精與暗與明非一體者。○汝離明暗及與虗",
    "X16n0308_003:0105a23": "空分析見元作何形相。離明離暗及離虗空是見元",
    "X16n0308_003:0105a24": "同龜毛兔角。○明暗虗空三事俱異從何立見。",
    "X16n0308_003:0105b01": "初按定非一。此亦開色攝空。○汝離下正破非一。",
    "X16n0308_003:0105b02": "非一則兩不相到故教以離塵析見。作何形相。葢",
    "X16n0308_003:0105b03": "必離塵有見乃可說與塵非一故。離明暗等。元同",
    "X16n0308_003:0105b04": "龜毛等者。正明其離塵無見。以龜毛兔角皆有名",
    "X16n0308_003:0105b05": "無實也。○明暗下結示不成。此與正破中皆開色",
    "X16n0308_003:0105b06": "對空。故云明暗虗空。異猶離也。意以此見果與三",
    "X16n0308_003:0105b07": "事俱離自應無所表示。故難以從何立見。",
    "X16n0308_003:0105b08": "三破或同非同(或字雙貫同與非同。其義即是或同或異。葢非同即異耳)。",
    "X16n0308_003:0105b09": "明暗相背云何或同。離三元無云何或異。",
    "X16n0308_003:0105b10": "明暗相背。同此則異彼。同彼則異此。故曰云何或",
    "X16n0308_003:0105b11": "同。此亦開色攝空。離三元無有見。則不能異彼。故",
    "X16n0308_003:0105b12": "曰云何或異。三字亦是開色對空。正脈云。悉是上",
    "X16n0308_003:0105b13": "義。但撮合一處耳。四破或異非異(文中首破非同。即或異也)。",
    "X16n0308_003:0105b14": "分空分見本無邊畔。云何非同。見暗見明性非遷改。",
    "X16n0308_003:0105b15": "云何非異。",
    "X16n0308_003:0105b16": "空見本無邊畔。明知無有異體。故曰云何非同。(非同",
    "X16n0308_003:0105b17": "即是或異)此以空攝色而對見也。見暗見明者明暗任",
    "X16n0308_003:0105b18": "殊。性非遷改者見無生滅。此則明知不是一體。故",
    "X16n0308_003:0105b19": "曰云何非異。(非異即是或同)此則又是開色攝空。破意亦",
    "X16n0308_003:0105b20": "是撮合上文義耳。先破各相竟。二後破合相。",
    "X16n0308_003:0105b21": "汝更細審微細審詳審諦審觀。明從太陽。暗隨黑月。",
    "X16n0308_003:0105b22": "通屬虗空。壅歸大地。如是見精因何所出。○見覺空",
    "X16n0308_003:0105b23": "頑非和合。○不應見精無從自出。",
    "X16n0308_003:0105b24": "初詳審來方。佛意以四義不成。已知無和合相矣。",
    "X16n0308_003:0105c01": "設不信者汝更細審。謂微細審詳也。此是隨標隨",
    "X16n0308_003:0105c02": "釋。審諦者審辨諦細。務令來處分明。審觀者審實",
    "X16n0308_003:0105c03": "觀詳勿致有所遺漏。此又重明微細審詳之義。明",
    "X16n0308_003:0105c04": "從太陽者教以向晝而觀。日出日沒其間必周悉",
    "X16n0308_003:0105c05": "也。暗隨黑月者教以向夜而觀。日沒日出其間必",
    "X16n0308_003:0105c06": "詳盡也。通屬虗空者教以對空而看。東西南北四",
    "X16n0308_003:0105c07": "維上下用目悉循歷也。壅歸大地者教以憑地而",
    "X16n0308_003:0105c08": "視。遐邇高低曲直邪正著眼須徧到也。如是審諦",
    "X16n0308_003:0105c09": "審觀既無各相又無藏見之處。而如是見精畢竟",
    "X16n0308_003:0105c10": "因何所出。勿放過也。正脈云。此亦開色對空而加",
    "X16n0308_003:0105c11": "通壅。盡其詳耳。○見覺下正破和合。恐謂空等和",
    "X16n0308_003:0105c12": "合而有。故為此破。言見有覺知空屬頑昧無和合",
    "X16n0308_003:0105c13": "義。故曰非和非合。明等對見例此可知。○不應句",
    "X16n0308_003:0105c14": "預遮謬救可知。先破和合竟。三詳示中道三。",
    "X16n0308_003:0105c15": "一比例發明。二正示中道。三取事驗知。初二。",
    "X16n0308_003:0105c16": "一以見例五取大名。二以五例見顯圓義。初。",
    "X16n0308_003:0105c17": "若見聞知性圓周徧。本不動搖。當知無邊不動虗空",
    "X16n0308_003:0105c18": "并其動搖地水火風均名六大。",
    "X16n0308_003:0105c19": "六性中文惟舉三。義實通攝。以元是一精明故。佛",
    "X16n0308_003:0105c20": "意以若依前說。則見聞知等明是性圓周徧本不",
    "X16n0308_003:0105c21": "動搖。此按定也。當知下取例。良以地水火風久稱",
    "X16n0308_003:0105c22": "大名。虗空前已新許。而見聞知等曾不知其為大。",
    "X16n0308_003:0105c23": "今既性圓周徧。本不動搖。發用自應無限。以此取",
    "X16n0308_003:0105c24": "例。當知此見與彼新許之空及久稱大名之地水",
    "X16n0308_003:0106a01": "火風均名六大。以皆徧皆常故。",
    "X16n0308_003:0106a02": "二以五例見顯圓義。",
    "X16n0308_003:0106a03": "性真圓融。皆如來藏本無生滅。阿難。汝性沈淪不悟",
    "X16n0308_003:0106a04": "汝之見聞覺知本如來藏。汝當觀此見聞覺知為生",
    "X16n0308_003:0106a05": "為滅。為同為異。為非生滅。為非同異。",
    "X16n0308_003:0106a06": "言既均名六大則見聞性真。而空與地水等亦性",
    "X16n0308_003:0106a07": "真。見聞圓融而空與地水等亦圓融。以其皆是如",
    "X16n0308_003:0106a08": "來藏無生滅性故。(問。上科以四例空意取兩重易知。今以五例見何所取義。答。此",
    "X16n0308_003:0106a09": "亦二義。一者空等屬八識相分。見等是八識見分。雖相見皆依自證而起。而見等現有知覺。於性最親。若",
    "X16n0308_003:0106a10": "言性真則易信。至於空惟頑虗地等無情於性較踈。乍言性真固難信也。二者見聞等性。自顯見是心已",
    "X16n0308_003:0106a11": "來於不失無還無礙等科中。業已顯其為圓融周徧。今復言之。自應易信。至於空等圓融雖已新許而現",
    "X16n0308_003:0106a12": "見空處無地。地中無空。水火亦然。乍言圓融固難信也。據此亦是以易信例難信耳)此例定",
    "X16n0308_003:0106a13": "也。阿難下令觀性有二義。一者準上性即是心。沈",
    "X16n0308_003:0106a14": "謂沈於權宗。淪謂淪於外計。二者變文。性即藏性。",
    "X16n0308_003:0106a15": "沈淪者謂無始沈淪於見聞覺知中也。是等皆足",
    "X16n0308_003:0106a16": "以障蔽悟門故曰不悟。佛意以如我上說原為教",
    "X16n0308_003:0106a17": "汝因見悟五。設若汝性沈淪不悟見聞覺知本如",
    "X16n0308_003:0106a18": "來藏者。應當觀此見聞覺知為有生。為有滅。為同",
    "X16n0308_003:0106a19": "塵。為異塵。若果有生有滅有同有異則墮因緣。為",
    "X16n0308_003:0106a20": "非生滅。為非同異。若果非生非滅非同非異又墮",
    "X16n0308_003:0106a21": "自然。捨此諸途自信見聞覺知便是如來藏性。餘",
    "X16n0308_003:0106a22": "之五大亦可類悟。如來教以當觀非無謂也。(問。此之非",
    "X16n0308_003:0106a23": "生非滅與上本無生滅為同為異。同則此不應掃。異則異在何處。答。上言本無生滅乃由來自無。非教執",
    "X16n0308_003:0106a24": "無。此言非生非滅乃遣有立無。是執無耳。不執則是正見。執之則墮邪宗。毫釐之差。千里之謬不可不辯)。",
    "X16n0308_003:0106b01": "比例發明竟。二正示中道。",
    "X16n0308_003:0106b02": "汝曾不知。如來藏中性見覺明覺精明見。清淨本然",
    "X16n0308_003:0106b03": "周徧法界。",
    "X16n0308_003:0106b04": "佛意以我今如是開示汝所以終不悟者。想汝已",
    "X16n0308_003:0106b05": "向曾不知如來藏中有性見覺明等義也。言性見",
    "X16n0308_003:0106b06": "者謂如來藏中有依性成見之義。雖依性成見。而",
    "X16n0308_003:0106b07": "從緣無性當體即是本覺妙明。所謂雖隨緣而不",
    "X16n0308_003:0106b08": "變也。言覺精者謂如來藏中有覺體精真之義。雖",
    "X16n0308_003:0106b09": "覺體精真而依理成事。其用亦可轉明為見。所謂",
    "X16n0308_003:0106b10": "雖不變而隨緣也。正以隨緣不變故曰清淨本然。",
    "X16n0308_003:0106b11": "不變隨緣故曰周徧法界。此亦以文異於前故具",
    "X16n0308_003:0106b12": "釋之。三取事驗知二。一驗知清淨。二驗知周",
    "X16n0308_003:0106b13": "徧。初。",
    "X16n0308_003:0106b14": "隨眾生心應所知量。如一見根見周法界。聽齅甞觸",
    "X16n0308_003:0106b15": "覺觸覺知妙德瑩然。徧周法界。圓滿十虗寧有方所。",
    "X16n0308_003:0106b16": "言事造之見。但見其隨眾生心欲用便用。應所知",
    "X16n0308_003:0106b17": "量欲周便周。初無使者。及與作者。其清淨本然之",
    "X16n0308_003:0106b18": "義可見。此正以取驗也。如一見根等乃折其轉疑。",
    "X16n0308_003:0106b19": "恐轉疑云。空等在境可說隨心應量。見等在根似",
    "X16n0308_003:0106b20": "乎各有方所。隨心應量之義未必極成。故為此折。",
    "X16n0308_003:0106b21": "如一見根欲用便用。見周法界欲周便周。如此。例",
    "X16n0308_003:0106b22": "知五根亦然。故次下即約五根言之。聽即聞性。齅",
    "X16n0308_003:0106b23": "甞觸。謂齅觸甞觸二性俱以觸名者。合中方知有",
    "X16n0308_003:0106b24": "類身根故。覺觸即身之覺性。覺知即意之知性。妙",
    "X16n0308_003:0106c01": "德者在根雖千二八百。約性則實無具缺。如後云。",
    "X16n0308_003:0106c02": "總括始終。六根之中各各功德有千二百是也。瑩",
    "X16n0308_003:0106c03": "然者清淨義。與見性體同。體同則用亦應同。故亦",
    "X16n0308_003:0106c04": "曰徧周法界。如是則超越六根圓滿十方太虗。隨",
    "X16n0308_003:0106c05": "心應量寧有一定方所。所謂見等在根似有方所",
    "X16n0308_003:0106c06": "者。亦生心知量之不及耳。二驗知周徧。",
    "X16n0308_003:0106c07": "循業發現。",
    "X16n0308_003:0106c08": "循一人之業則現一人之見。循十人之業則現十",
    "X16n0308_003:0106c09": "人之見。乃至循千萬人之業則現千萬人之見。其",
    "X16n0308_003:0106c10": "周徧法界之義可知。(問。前折疑中已帶周徧之義何必又驗。答。前約一人此約",
    "X16n0308_003:0106c11": "多人。設若一人周徧不容多人。是周徧而非圓周徧也)詳示中道竟",
    "X16n0308_003:0106c12": "四雙拂二計。",
    "X16n0308_003:0106c13": "世間無知。惑為因緣及自然性。皆是識心分別計度。",
    "X16n0308_003:0106c14": "但有言說都無實義。",
    "X16n0308_003:0106c15": "義並準上(問。此大既惟根中之性前已十顯。況入處界中一一融會於藏性之中至此何",
    "X16n0308_003:0106c16": "勞更融耶。答。十顯惟指一見。今則通會六性。又十顯中不失無還無礙等科。雖已略具圓融周徧之義而",
    "X16n0308_003:0106c17": "未大彰顯。今則內融五根。外融六大。理具事造。一一詳明。方盡圓融至極之義)見大竟",
    "X16n0308_003:0106c18": "七識大四。一依性成相。二先破和合。三詳示中",
    "X16n0308_003:0106c19": "道。四雙拂二計。初。",
    "X16n0308_003:0106c20": "阿難。識性無源因於六種根塵妄出。○汝今徧觀此",
    "X16n0308_003:0106c21": "會聖眾。用目循歷。其目周視。但如鏡中無別分析。汝",
    "X16n0308_003:0106c22": "識於中次第標指。此是文殊。此富樓那。此目犍連。此",
    "X16n0308_003:0106c23": "須菩提。此舍利弗。",
    "X16n0308_003:0106c24": "初識性隨緣。識性無源者謂識性即是藏性。無別",
    "X16n0308_003:0107a01": "根源也。既即藏性識云何起。故曰因於六種根塵",
    "X16n0308_003:0107a02": "妄出。六種根塵謂六根六塵也。根塵為緣識生其",
    "X16n0308_003:0107a03": "中故曰妄出。出而云妄者無實體故。正脈云。是惟",
    "X16n0308_003:0107a04": "約於前六。所以無七八者以八即前之根大。而七",
    "X16n0308_003:0107a05": "亦即是意根故也。○汝今下取事以證。汝今徧觀",
    "X16n0308_003:0107a06": "句根也。此會聖眾句塵也。此且略標根塵。下乃詳",
    "X16n0308_003:0107a07": "明。用目循歷句乃約色根緣境。循循謂歷序歷覽",
    "X16n0308_003:0107a08": "也。其目周視等又約根性緣境。周視者周徧瞻視",
    "X16n0308_003:0107a09": "也。雖周徧瞻視而了無作意。故曰但如鏡中無別",
    "X16n0308_003:0107a10": "分析。言鏡中照物但得其總相。無有差別分析。根",
    "X16n0308_003:0107a11": "性照境亦爾。故以為喻。此上即是根塵為緣之義。",
    "X16n0308_003:0107a12": "汝識於中者。謂汝識瞥起於根塵之中次第標指",
    "X16n0308_003:0107a13": "等。即是眼識及隨眼意識。然眼識名隨念分別但",
    "X16n0308_003:0107a14": "對性境。初起一念不帶名言。親緣文殊等同時有",
    "X16n0308_003:0107a15": "隨眼意識。名計度分別。亦對性境次起第二念計",
    "X16n0308_003:0107a16": "執名字標指文殊等名言。如眼家既爾。餘五亦然。",
    "X16n0308_003:0107a17": "至於意家獨頭意識緣獨影境亦在所生例中。大",
    "X16n0308_003:0107a18": "抵眼根但對文殊等境了無作意。眼識初起一念。",
    "X16n0308_003:0107a19": "不帶名言。同時意識雖帶名言。而無種種計執。至",
    "X16n0308_003:0107a20": "於獨頭意識。則於獨影境上種種計度分別以至",
    "X16n0308_003:0107a21": "不可挽矣。此上即是識生其中義也。",
    "X16n0308_003:0107a22": "二先破和合二。一先破各相。二後破合相。初",
    "X16n0308_003:0107a23": "二。一就識徵本。二逐緣為破。初。",
    "X16n0308_003:0107a24": "此識了知為生於見。為生於相。為生虗空。為無所因",
    "X16n0308_003:0107b01": "突然而出。",
    "X16n0308_003:0107b02": "此中見即是根。相即是塵。四徵中生見生相。是徵",
    "X16n0308_003:0107b03": "其為異。以根生有知。相生無知。二體不同故為異。",
    "X16n0308_003:0107b04": "為生於空是徵其為同。以虗空體同。識生於空其",
    "X16n0308_003:0107b05": "體亦應同故。又生見生相是徵其為有。謂設許為",
    "X16n0308_003:0107b06": "異須有二體也。為生虗空是徵其為空。謂設許為",
    "X16n0308_003:0107b07": "同須空諸相也。末言無因突出是徵其非同非異。",
    "X16n0308_003:0107b08": "無因者不因見不因相是非異也。不因空是非同",
    "X16n0308_003:0107b09": "也。亦是徵其非空非有。葢以一句總翻上之文與",
    "X16n0308_003:0107b10": "義耳。(文謂生見生相生空。義謂為同為異為空為有)突字從穴從犬。如犬",
    "X16n0308_003:0107b11": "匿穴中伺人不防而出。今明無因而出其勢相似。",
    "X16n0308_003:0107b12": "故云突然。又此徵意。雖為破和合亦兼破非和合",
    "X16n0308_003:0107b13": "義。以若無因突出即墮非和合也。",
    "X16n0308_003:0107b14": "二逐緣為破四。一破因見生。二破因相生。三破",
    "X16n0308_003:0107b15": "因空生。四破無因生。初。",
    "X16n0308_003:0107b16": "阿難。若汝識性生於見中。如無明暗及與色空。四種",
    "X16n0308_003:0107b17": "必無元無汝見。見性尚無從何發識。",
    "X16n0308_003:0107b18": "若謂汝識生於見中者自應不藉於相矣。設如無",
    "X16n0308_003:0107b19": "有明暗及與色空等相還能有見耶。要知四種必",
    "X16n0308_003:0107b20": "無元無汝之見性。以前云見覺無知因色空有故。",
    "X16n0308_003:0107b21": "是則能生之見尚且無體。況曰生識。識將從何發",
    "X16n0308_003:0107b22": "哉。二破因相生。",
    "X16n0308_003:0107b23": "若汝識性生於相中不從見生。既不見明。亦不見暗。",
    "X16n0308_003:0107b24": "明暗不矚即無色空。彼相尚無識從何發。",
    "X16n0308_003:0107c01": "若謂汝識生於相中者自應不從見生。要知不從",
    "X16n0308_003:0107c02": "見生則既不見明。亦不見暗。以識非見生應無見",
    "X16n0308_003:0107c03": "故。據此則明暗不矚即應無有色空。以色空藉明",
    "X16n0308_003:0107c04": "暗顯故。是彼相尚且無有況曰生識。識又從何發",
    "X16n0308_003:0107c05": "哉。三破因空生。",
    "X16n0308_003:0107c06": "若生於空非相非見。非見無辯自不能知明暗色空。",
    "X16n0308_003:0107c07": "非相滅緣。見聞覺知無處安立。處此二非。空則同無",
    "X16n0308_003:0107c08": "有非同物。縱發汝識欲何分別。",
    "X16n0308_003:0107c09": "若謂汝識生於空中者自應非藉於相。亦非藉於",
    "X16n0308_003:0107c10": "見矣。要知非藉於見則無以辨。自不能知明暗色",
    "X16n0308_003:0107c11": "空。是則離根並塵亦亡。而識無所緣。非藉於相則",
    "X16n0308_003:0107c12": "滅所緣。而見聞等無處安立。是則離塵并根亦失",
    "X16n0308_003:0107c13": "而識無所依。無所緣則無用。無所依則無體。體用",
    "X16n0308_003:0107c14": "既無識將安在。況夫處此二非惟是一空。空則同",
    "X16n0308_003:0107c15": "乎無有。設許空是顯色。得名為有。亦非同物類可",
    "X16n0308_003:0107c16": "別。是則縱發汝識欲將何所分別。但為虗名而已。",
    "X16n0308_003:0107c17": "四破無因生。",
    "X16n0308_003:0107c18": "若無所因突然而出。何不日中別識明月。",
    "X16n0308_003:0107c19": "若謂此識無因突出者自應識月之識不因月有。",
    "X16n0308_003:0107c20": "故難以何不日中別識明月。葢必日中無月。突生",
    "X16n0308_003:0107c21": "識月之識方可言無因生故。先破各相竟。",
    "X16n0308_003:0107c22": "二後破合相。",
    "X16n0308_003:0107c23": "汝更細詳微細詳審。見託汝睛相推前境。可狀成有。",
    "X16n0308_003:0107c24": "不相成無。如是識緣因何所出。○識動見澄非和非",
    "X16n0308_003:0108a01": "合。聞聽覺知亦復如是。○不應識緣無從自出。",
    "X16n0308_003:0108a02": "初詳審來方。言如我上說固知非和合矣。設不信",
    "X16n0308_003:0108a03": "者汝更細詳。謂微細詳審也。見託汝睛者教以勝",
    "X16n0308_003:0108a04": "義浮塵內外詳察也。相推前境者教以明暗色空",
    "X16n0308_003:0108a05": "同異審辨也。又根是有知。塵是無知。皆可狀成有。",
    "X16n0308_003:0108a06": "也須向可狀處看過。太虗渺漠晴空寂然皆不相",
    "X16n0308_003:0108a07": "成無。更須向不相處推求。然既微細詳審都無藏",
    "X16n0308_003:0108a08": "識之處。而如是識心緣慮畢竟因何所出。試親親",
    "X16n0308_003:0108a09": "切切。道一句看。○識動下正破和合。溫陵曰。識有",
    "X16n0308_003:0108a10": "分別名動。見無分別名澄。既動澄相乖自應非和",
    "X16n0308_003:0108a11": "非合。如見與識既爾。聞聽覺知可例。故云亦復如",
    "X16n0308_003:0108a12": "是。○不應句預遮謬救可知。先破和合竟。",
    "X16n0308_003:0108a13": "三詳示中道三。一比例發明。二正示中道。三取",
    "X16n0308_003:0108a14": "事驗知。初二。一以識例六取大名。二以見例",
    "X16n0308_003:0108a15": "識顯圓義。初。",
    "X16n0308_003:0108a16": "若此識心本無所從。當知了別見聞覺知圓滿湛然。",
    "X16n0308_003:0108a17": "性非從所。兼彼虗空地水火風均名七大。",
    "X16n0308_003:0108a18": "佛意以如我上說此之識心本無所從。非和合有",
    "X16n0308_003:0108a19": "矣。此且按定下乃取例。良以地水火風久得大名。",
    "X16n0308_003:0108a20": "虗空已許。見聞又許。唯此識心一向許從緣生。執",
    "X16n0308_003:0108a21": "和合有不知為大。今既本無所從非和合有。應當",
    "X16n0308_003:0108a22": "了知此了別之識與前已許之見聞覺知同一圓",
    "X16n0308_003:0108a23": "滿湛然。以皆性非從所。若此則兼彼空地等五均",
    "X16n0308_003:0108a24": "名七大。宜因彼知此也。二以見例識顯圓義。",
    "X16n0308_003:0108b01": "性真圓融皆如來藏本無生滅。阿難。汝心麤浮不悟",
    "X16n0308_003:0108b02": "見聞。發明了知本如來藏。汝應觀此六處識心為同",
    "X16n0308_003:0108b03": "為異。為空為有。為非同異。為非空有。",
    "X16n0308_003:0108b04": "言既均名七大。則不惟六識性真圓融而見等六",
    "X16n0308_003:0108b05": "精亦皆性真圓融。以其皆是如來藏無生滅性故。",
    "X16n0308_003:0108b06": "(問。上科以五例見。亦取兩重易知。今以見例識何所取義。答。此亦有意。良以見等六精似各有體。言其本",
    "X16n0308_003:0108b07": "如來藏猶覺難信。惟此六處識心。來無所從。去無所至。既無自體全妄全真。若言其為如來藏性固易信",
    "X16n0308_003:0108b08": "也)此亦例定下方令觀。見聞亦該六精以同體故。",
    "X16n0308_003:0108b09": "了知即是識心以前云此識了知故也。佛意以見",
    "X16n0308_003:0108b10": "聞等六精前已許其為如來藏性。汝等自應已悟。",
    "X16n0308_003:0108b11": "設若汝心麤而不細。浮而不深。依然不能開悟見",
    "X16n0308_003:0108b12": "聞等者。只須發明此了知之識本如來藏。設不能",
    "X16n0308_003:0108b13": "者汝應再觀此六處識心為同屬空生耶。為異屬",
    "X16n0308_003:0108b14": "見生相生耶。設許為同。還須觀其為空果能空諸",
    "X16n0308_003:0108b15": "相耶。設許為異。還須觀其為有果其有二體耶。設",
    "X16n0308_003:0108b16": "若同異空有叵得。即須觀其為非同異。為非空有。",
    "X16n0308_003:0108b17": "果係無因生耶。據此仍是取前所破各相而再問",
    "X16n0308_003:0108b18": "之。如來可謂眉毛拖地矣。比列發明竟。",
    "X16n0308_003:0108b19": "二正示中道。",
    "X16n0308_003:0108b20": "汝元不知。如來藏中性識明知覺明真識。妙覺湛然",
    "X16n0308_003:0108b21": "徧周法界。",
    "X16n0308_003:0108b22": "佛意以我前教汝再觀依舊不悟。由汝素不留心。",
    "X16n0308_003:0108b23": "元不知如來藏中有性識明知等義也。性識者自",
    "X16n0308_003:0108b24": "性隨緣能成妄識。雖能成妄識而其體不變。故曰",
    "X16n0308_003:0108c01": "明知。明知者識不能昏了了常知。此明如來藏中。",
    "X16n0308_003:0108c02": "有隨緣不變義也。覺明者覺性不變明不由識也。",
    "X16n0308_003:0108c03": "雖明不由識而其用不無。故曰真識。真識者依真",
    "X16n0308_003:0108c04": "成識對境便熾。此明如來藏中有不變隨緣義也。",
    "X16n0308_003:0108c05": "前云清淨本然。此云妙覺湛然者以前六大宛似",
    "X16n0308_003:0108c06": "有體。惟是不礙清淨。故曰清淨本然。今識大明知",
    "X16n0308_003:0108c07": "無實。自應全識全覺。故曰妙覺湛然。徧周法界准",
    "X16n0308_003:0108c08": "前可知。三取事驗知。",
    "X16n0308_003:0108c09": "含吐十虗寧有方所。○循業發現。",
    "X16n0308_003:0108c10": "初驗知湛然。言事造之識唯恐不到究竟地位。果",
    "X16n0308_003:0108c11": "到究竟地位。得大自在。有時含十虗於一念。有時",
    "X16n0308_003:0108c12": "吐一念於十虗。寧有一定方所。自脫境界羅籠。肇",
    "X16n0308_003:0108c13": "公云。干難殊對而不干其慮。萬機均赴而不勞其",
    "X16n0308_003:0108c14": "形。所謂妙覺湛然者即此可證。不言隨心應量者",
    "X16n0308_003:0108c15": "以心即是識。量亦識量。今已名大別無心之可隨。",
    "X16n0308_003:0108c16": "量之可應故。○末句驗知周徧。亦準上。詳示中道",
    "X16n0308_003:0108c17": "竟。四雙拂二計。",
    "X16n0308_003:0108c18": "世間無知。惑為因緣及自然性。皆是識心分別計度。",
    "X16n0308_003:0108c19": "但有言說都無實義。",
    "X16n0308_003:0108c20": "釋義同前。正脈問。此經首先正破識心。如七處曲",
    "X16n0308_003:0108c21": "搜。三迷決了。名義皆妄畢竟無體。乃至顯見文中。",
    "X16n0308_003:0108c22": "又復旁兼相形而破。未嘗少假寬容。何後於十八",
    "X16n0308_003:0108c23": "界即許其為藏心真性。至此愈稱其周徧法界。含",
    "X16n0308_003:0108c24": "吐十虗。是即性之全體而同彼開顯見性之極量。",
    "X16n0308_003:0109a01": "何前乃妄之至而後則真之極乎。答。前約初心悟",
    "X16n0308_003:0109a02": "修。須從方便決擇真妄。捨生死根本取涅槃妙心。",
    "X16n0308_003:0109a03": "則識須破盡。決定不用。後約圓解普融無法不真。",
    "X16n0308_003:0109a04": "無法不如。乃至剎塵念劫無非一真法界。何況識",
    "X16n0308_003:0109a05": "心不融法界。此固至極之論無可議者。然愚亦有",
    "X16n0308_003:0109a06": "說。夫識之所以為患者要在不知是妄。良以不知",
    "X16n0308_003:0109a07": "是妄必至認以為真。認以為真遂不復更求真本。",
    "X16n0308_003:0109a08": "因將如來藏心日汩沒於情塵之中。從迷積迷浩",
    "X16n0308_003:0109a09": "劫不返。若果知其是妄不認為真。還須會歸如來",
    "X16n0308_003:0109a10": "藏性。如不然者必至全體灰泯。反將含吐十虗之",
    "X16n0308_003:0109a11": "妙覺明用永沈幻果。塵劫莫升。所以妙成二智。絕",
    "X16n0308_003:0109a12": "分於焦芽敗種者。豈曰無故。是知前之所以正破",
    "X16n0308_003:0109a13": "旁破者務令了識是妄。後之所以會性融相者務",
    "X16n0308_003:0109a14": "令達妄即真。得旨忘筌微智者不是不與道也。總",
    "X16n0308_003:0109a15": "結上來如來極顯真體竟。三會眾同信空藏(任說",
    "X16n0308_003:0109a16": "周徧惟是空藏。為其方是會相歸性。全彰理法界也。任說了知。唯是信心。為其但是隨順佛語。非己智分",
    "X16n0308_003:0109a17": "也)二。一承示啟信。二讚佛發願。初二。一通",
    "X16n0308_003:0109a18": "敘承示。二別明啟信。初。",
    "X16n0308_003:0109a19": "爾時阿難及諸大眾。蒙佛如來微妙開示。",
    "X16n0308_003:0109a20": "正脈云。通承破妄顯真義來。良以此大開解功夫",
    "X16n0308_003:0109a21": "非近。今當總前撮其大要。令知微妙之實。破妄心",
    "X16n0308_003:0109a22": "有三。一七破以密示無處。二重徵以顯呵非心。三",
    "X16n0308_003:0109a23": "縱奪以決其無體。是所以破妄心者可謂極微細",
    "X16n0308_003:0109a24": "而盡精妙矣。顯真心亦三。一示見等尅就根性以",
    "X16n0308_003:0109b01": "指其實體。二示陰等廣融諸相以明其一體。三示",
    "X16n0308_003:0109b02": "地等極顯圓融以彰其全體。是所以顯真心者亦",
    "X16n0308_003:0109b03": "可謂極微細而盡精妙矣。故經家通敘於此。為向",
    "X16n0308_003:0109b04": "下啟信之本。二別明啟信三。一信通真實。二",
    "X16n0308_003:0109b05": "信圓真實。三信常真實。初。",
    "X16n0308_003:0109b06": "身心蕩然得無罣礙。○是諸大眾各各自知心徧十",
    "X16n0308_003:0109b07": "方。",
    "X16n0308_003:0109b08": "初知妄本空通承破妄義來。身指妄身。心指妄心。",
    "X16n0308_003:0109b09": "蕩然者灰壞義。罣礙者羈縛義。良以一切眾生妄",
    "X16n0308_003:0109b10": "認四大為自身相。妄認六塵緣影為自心相。執我",
    "X16n0308_003:0109b11": "我所總成罣礙。今承破妄之示。信知六識元空。四",
    "X16n0308_003:0109b12": "大無主。頓覺現前身心。蕩然灰壞。自是離我我所",
    "X16n0308_003:0109b13": "無能羈縛。何罣礙之有哉。○是諸下知真本徧。(徧者",
    "X16n0308_003:0109b14": "自內而外遐邇皆通。即通真實)通承顯真義來。良以頓根人只",
    "X16n0308_003:0109b15": "知近具根中不達遠該萬法。狂慧凡夫動言遠該",
    "X16n0308_003:0109b16": "萬法不知近具根中。一為自棄家寶。一為向外馳",
    "X16n0308_003:0109b17": "求。各據封疆自成畛域。今聞十番妙示。四科玄談。",
    "X16n0308_003:0109b18": "又復混融七大一一徧周。因信如來藏心通乎遐",
    "X16n0308_003:0109b19": "邇徧於方域故云各各自知等也。二信圓真實。",
    "X16n0308_003:0109b20": "見十方空如觀手中所持葉物。一切世間諸所有相",
    "X16n0308_003:0109b21": "皆即菩提妙明元心。○心精徧圓含裹十方。",
    "X16n0308_003:0109b22": "初信萬法唯心。良以一切眾生自想相為身已來。",
    "X16n0308_003:0109b23": "聚緣內搖趣外奔逸昏擾擾相以為心性。一迷為",
    "X16n0308_003:0109b24": "心決定惑為色身之內。不知色身外洎山河虗空",
    "X16n0308_003:0109c01": "大地咸是妙明真心中物。今因心徧十方乃見十",
    "X16n0308_003:0109c02": "方虗空在於心內。以喻言之。如觀手中所持葉物。",
    "X16n0308_003:0109c03": "(葉即貝葉。物如菴羅果等)然虗空既在心內況一切世間諸所",
    "X16n0308_003:0109c04": "有物。如山河大地有情色身等依於虗空住者豈",
    "X16n0308_003:0109c05": "不皆即菩提妙明元心。是乃向所不知者今始知",
    "X16n0308_003:0109c06": "矣。○心精下信心包萬法(包者巨細并容。即圓真實)良以一切",
    "X16n0308_003:0109c07": "眾生自結見為根以來。聽不出聲見不超色豈知",
    "X16n0308_003:0109c08": "心精徧圓(心精即見聞等六。離於妄見故稱心精)含裹十方。今了萬",
    "X16n0308_003:0109c09": "法惟心自信心包萬法。故云含云裹也。",
    "X16n0308_003:0109c10": "三信常真實。",
    "X16n0308_003:0109c11": "反觀父母所生之身。猶彼十方虗空之中吹一微塵",
    "X16n0308_003:0109c12": "若存若亡。如湛巨海流一浮漚起滅無從。○了然自",
    "X16n0308_003:0109c13": "知獲本妙心。常住不滅。",
    "X16n0308_003:0109c14": "初了色身無常。良以六十二見身見為本。既未脫",
    "X16n0308_003:0109c15": "於見網豈知身是生滅。今因知心徧圓之後。迴視",
    "X16n0308_003:0109c16": "七尺之軀渺乎微矣。倐焉歸盡故以虗空微塵巨",
    "X16n0308_003:0109c17": "海浮漚喻之。虗空喻心精徧圓。一微喻幻身渺小。",
    "X16n0308_003:0109c18": "既小且渺如有如無。故以若存若亡喻之。湛海喻",
    "X16n0308_003:0109c19": "真心不動。浮漚喻色身無常。當處出生隨處滅盡",
    "X16n0308_003:0109c20": "故云起滅無從。此亦向所不覺者今始覺矣。○了",
    "X16n0308_003:0109c21": "然下知真心常住。了然者諦信無疑。自知者不假",
    "X16n0308_003:0109c22": "他力。具上二種真實曰妙心。妙非外得即性自具。",
    "X16n0308_003:0109c23": "曰本妙心也。常住者無始自爾。翻前若存若亡。不",
    "X16n0308_003:0109c24": "滅者盡際恒然。翻前起滅無從。良由身見未除無",
    "X16n0308_003:0110a01": "始寶愛。遂令見聞覺知受制於地水火風。本妙真",
    "X16n0308_003:0110a02": "常於中而枉受生滅。豈知雲駛而月自不運。舟行",
    "X16n0308_003:0110a03": "而岸未曾移。今為了身是妄因而信性元真。故云",
    "X16n0308_003:0110a04": "了然自知等也。按後揀選圓通。獨推耳根聞性具",
    "X16n0308_003:0110a05": "三真實。由此觀之則三真實義未許觀音獨證。然",
    "X16n0308_003:0110a06": "亦各各具足。但眾生迷之。觀音悟之。而此眾則信",
    "X16n0308_003:0110a07": "之也。承示啟信竟。二讚佛發願二。一敘禮標",
    "X16n0308_003:0110a08": "偈。二正陳偈詞。初。",
    "X16n0308_003:0110a09": "禮佛合掌得未曾有。於如來前說偈讚佛。",
    "X16n0308_003:0110a10": "禮佛謝前。合掌請後。得未曾有者慶快寓於中。說",
    "X16n0308_003:0110a11": "偈讚佛者智辨流於外也。又不了義教素所習聞。",
    "X16n0308_003:0110a12": "今是了義之教故曰未有。西域記曰。偈者梵音略",
    "X16n0308_003:0110a13": "也。或偈他。梵音譌也。正音伽陁此云諷頌。謂諷功",
    "X16n0308_003:0110a14": "頌德也。灌頂云。法益受深。感報實切。故說偈讚。",
    "X16n0308_003:0110a15": "二正陳偈詞四。一讚佛恩深。二發願圖報。三誓",
    "X16n0308_003:0110a16": "成三德。四結申不退。初。",
    "X16n0308_003:0110a17": "妙湛總持不動尊。首楞嚴王世希有。銷我億劫顛倒",
    "X16n0308_003:0110a18": "想。不歷僧祇獲法身。",
    "X16n0308_003:0110a19": "初句讚能說佛。證通真實曰妙湛。以通則彌滿清",
    "X16n0308_003:0110a20": "淨中不容他。故曰妙湛。證圓真實曰總持。以圓則",
    "X16n0308_003:0110a21": "無法不包。無物不攝。故曰總持。證常真實曰不動。",
    "X16n0308_003:0110a22": "以常則不生不滅無去無來故曰不動。阿難初信",
    "X16n0308_003:0110a23": "此理例知佛必久證。故即以此讚之。又以佛證此",
    "X16n0308_003:0110a24": "理為世所推。故益以尊稱。次句讚所說法。首楞嚴",
    "X16n0308_003:0110b01": "義見題中。纔說奢摩便稱首楞嚴者。以是三法總",
    "X16n0308_003:0110b02": "名隨便皆可稱故。又以能總統諸法故益以王稱。",
    "X16n0308_003:0110b03": "法華云。諸佛出於世懸遠值遇難。正使出於世說",
    "X16n0308_003:0110b04": "是法復難。今經亦爾。故云世希有也。銷我二句明",
    "X16n0308_003:0110b05": "所受益。倒想即六識心也。倒有二義。一體即是倒",
    "X16n0308_003:0110b06": "以因迷妄有故。二用亦是倒如無我計我無法計",
    "X16n0308_003:0110b07": "法等。正以其體用俱倒故以顛倒稱之。無始與俱",
    "X16n0308_003:0110b08": "略言億劫耳。今因破妄以來密示知其無處。顯呵",
    "X16n0308_003:0110b09": "知其非心細推知其無體。故全銷也。法身即如來",
    "X16n0308_003:0110b10": "藏也。法亦二義。一體即是法可軌可持故。二用亦",
    "X16n0308_003:0110b11": "是法依此成佛依此說法故。正以其體用俱法故",
    "X16n0308_003:0110b12": "以法身稱之。按小始終實諸教。雖淺深不同率皆",
    "X16n0308_003:0110b13": "由於三祇煉行。因滿成佛方能契證。今由顯真以",
    "X16n0308_003:0110b14": "來指見知其在己。會科知其該法融大知其互圓",
    "X16n0308_003:0110b15": "故即獲也。然雖曰銷曰獲。不過知無知有尚未歷",
    "X16n0308_003:0110b16": "於觀行。豈能造乎事修。葢由阿難信心猛利懸解",
    "X16n0308_003:0110b17": "懸會如此。非真能到此地位。若以圓頓二教會之",
    "X16n0308_003:0110b18": "亦無不可。二發願圖報。",
    "X16n0308_003:0110b19": "願今得果成寶王。還度如是恒沙眾。將此深心奉塵",
    "X16n0308_003:0110b20": "剎。是則名為報佛恩。",
    "X16n0308_003:0110b21": "初句願成佛果。今字語略應云今而後也。言阿難",
    "X16n0308_003:0110b22": "既信法身本有自知成佛有分。故發願於自今而",
    "X16n0308_003:0110b23": "後歷事造修。得究竟果。坐大寶華。說諸法門成寶",
    "X16n0308_003:0110b24": "華王也。次句願度眾生。言雖成寶生不捨慈門。還",
    "X16n0308_003:0110c01": "入塵勞行度生事。必將如是恒沙眾生一一度盡",
    "X16n0308_003:0110c02": "願無終窮也。將此二句迴向報恩。言既成佛果又",
    "X16n0308_003:0110c03": "入塵勞度生是曰深心。將此深心又復迴奉塵剎",
    "X16n0308_003:0110c04": "眾生。皆共成佛。是則名為報佛恩於萬一耳。",
    "X16n0308_003:0110c05": "三誓成三德。",
    "X16n0308_003:0110c06": "伏請世尊為證明。五濁惡世誓先入。如一眾生未成",
    "X16n0308_003:0110c07": "佛。終不於此取泥洹。大雄大力大慈悲。希更審除微",
    "X16n0308_003:0110c08": "細惑。令我早登無上覺。於十方界坐道場。",
    "X16n0308_003:0110c09": "初誓成恩德。伏請者伏俯而請。表請之誠故。證明",
    "X16n0308_003:0110c10": "者證知分明。明誓無妄故。良以上科發願度生是",
    "X16n0308_003:0110c11": "成佛以後事。又思未成佛前亦須以度生而為資",
    "X16n0308_003:0110c12": "糧。故請佛作證也。五濁者。劫濁見濁煩惱濁眾生",
    "X16n0308_003:0110c13": "濁命濁也。乳峰云。劫濁者。約後四濁立此假名。而",
    "X16n0308_003:0110c14": "無別體。四濁增劇聚在此時即其相也。見濁者五",
    "X16n0308_003:0110c15": "利使為體。諸見熾盛為相。煩惱濁者五鈍使為體。",
    "X16n0308_003:0110c16": "三灾招感為相。眾生濁者攬五陰見慢果報為體。",
    "X16n0308_003:0110c17": "惡名穢稱為相。命濁者色心連持為體。催年減壽",
    "X16n0308_003:0110c18": "為相。然此與經後所說不同。彼約根本。此約枝末。",
    "X16n0308_003:0110c19": "細相麤相異故。按教中人壽二萬歲時即入劫濁。",
    "X16n0308_003:0110c20": "展轉增劇至人壽百歲時諸惡熾盛。剛強難化。轉",
    "X16n0308_003:0110c21": "名惡世。法華云。劫濁亂時眾生垢重。成就諸不善",
    "X16n0308_003:0110c22": "根是也。然此世人多怯入今願先入有二義。一倡",
    "X16n0308_003:0110c23": "先率眾勇猛心也。二苦重救先悲愍心也。泥洹涅",
    "X16n0308_003:0110c24": "槃梵音輕重之異。一生未成佛終不於此取證者",
    "X16n0308_003:0111a01": "廣大心也。此則與眾生有大恩德成就化身。大雄",
    "X16n0308_003:0111a02": "二句誓成斷德。能摧眾生深惑曰大雄。能除深惑",
    "X16n0308_003:0111a03": "種習曰大力。能與二嚴之樂曰大慈。能拔二死之",
    "X16n0308_003:0111a04": "苦曰大悲。欲求智斷二德須憑加被之力。故約智",
    "X16n0308_003:0111a05": "斷之義稱之。希求也。細惑指所知障言。言倒想既",
    "X16n0308_003:0111a06": "銷從此加功用行。煩惱障自可斷除。其如所知細",
    "X16n0308_003:0111a07": "惑無緣可滅。故希更審除。謂求佛更為審辯斷除",
    "X16n0308_003:0111a08": "細惑法耳。此則於無明有大斷德成就法身。末二",
    "X16n0308_003:0111a09": "句誓成智德。無上覺即究竟菩提。令我早登者願",
    "X16n0308_003:0111a10": "佛慈悲加持速得成佛之義。於十方界者即徧入",
    "X16n0308_003:0111a11": "華藏。坐道場者即具嚴說法。成寶華王也。此則於",
    "X16n0308_003:0111a12": "菩提有大智德成就報身。三德既具。三身已圓。自",
    "X16n0308_003:0111a13": "後倒駕慈航還入塵勞。度脫眾生皆共成佛。方了",
    "X16n0308_003:0111a14": "圖報佛恩願耳。四結申不退。",
    "X16n0308_003:0111a15": "舜若多性可銷亡。爍迦羅心無動轉。",
    "X16n0308_003:0111a16": "溫陵曰。舜若多此云空。爍迦羅此云堅固。謂空性",
    "X16n0308_003:0111a17": "無體尚可銷亡。我心堅固終無退轉。灌頂云。銷有",
    "X16n0308_003:0111a18": "二義。一空決不可銷。下云空非可作無壞滅故。今",
    "X16n0308_003:0111a19": "言空尚可銷心必不動。如虗空可量。無盡佛德義",
    "X16n0308_003:0111a20": "也。二發真歸元。虗空銷殞漚滅空本無。況復諸三",
    "X16n0308_003:0111a21": "有。理實空可銷亡心不可殞。如劫壞之時海涸山",
    "X16n0308_003:0111a22": "崩。而如來藏心豈傾竭耶。又云。密部爍迦羅斫羯",
    "X16n0308_003:0111a23": "羅并翻金剛。心如金剛。寧有壞哉。正脈云。總承前",
    "X16n0308_003:0111a24": "上求下化而深誓其心。即虗空有盡我願無窮也。",
    "X16n0308_003:0111b01": "從阿難請定以來至此說法當為一周。名破妄顯",
    "X16n0308_003:0111b02": "真周。總結為銷倒想。說空藏已竟。",
    "X16n0308_003:0111b04": "楞嚴經指掌疏卷三"
}