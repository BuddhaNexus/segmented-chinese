{
    "X33n0625_006:0251a06": "妙法蓮華經演義卷第六之一",
    "X33n0625_006:0251a08": "姚秦三藏法師　鳩摩羅什奉　詔譯",
    "X33n0625_006:0251a09": "天台教觀　一松大師　講錄",
    "X33n0625_006:0251a10": "清　東甌釋氏　曉柔廣和　編定",
    "X33n0625_006:0251a11": "妙法蓮華經隨喜功德品第十八",
    "X33n0625_006:0251a12": "若論此品之次第相生。總由如來。既已廣開其近。",
    "X33n0625_006:0251a13": "而顯其遠。廣開其迹。而顯其本。則本門之大事已",
    "X33n0625_006:0251a14": "明。而正宗能事畢矣。正宗既畢。則所重者。唯在流",
    "X33n0625_006:0251a15": "通。此之長遠壽量。以故為之勸讚。為之付囑。無非",
    "X33n0625_006:0251a16": "欲使本門。在在流通。而不斷絕。於勸讚之中。發明",
    "X33n0625_006:0251a17": "現在則有四信。滅後則有五品。皆一一舉其因行。",
    "X33n0625_006:0251a18": "明其功德。唯初隨喜品。但略言其功德云。當知已",
    "X33n0625_006:0251a19": "為深信解相。而猶未為之廣明。故今彌勒承機發",
    "X33n0625_006:0251a20": "問。欲廣顯初隨喜品。所有之因行功德。乃有此一",
    "X33n0625_006:0251a21": "品之文也。言隨喜功德者。隨是隨順。喜謂慶喜。隨",
    "X33n0625_006:0251a22": "順何等。即聞如來所說長遠壽量之理。現生現滅",
    "X33n0625_006:0251a23": "之事。於此事理隨順。而不相違拒也。慶喜何等。即",
    "X33n0625_006:0251a24": "是慶己慶人也。謂了知如來所證之長遠壽命。即",
    "X33n0625_006:0251b01": "我現前介爾一念之所具。亦即一切眾生之所具。",
    "X33n0625_006:0251b02": "既我及眾生。全體皆具。則不聞不修不解則已。若",
    "X33n0625_006:0251b03": "能聞解修習。便能證佛之長遠壽命。亦能於三世",
    "X33n0625_006:0251b04": "之中。非生現生。非滅現滅。而教化一切眾生。故慶",
    "X33n0625_006:0251b05": "已而復慶人也。隨喜行成。即名為功。由行而證。即",
    "X33n0625_006:0251b06": "名為德也。△文分為二。初彌勒發問。",
    "X33n0625_006:0251b07": "爾時彌勒菩薩摩訶薩。白佛言世尊。若有善男子。善",
    "X33n0625_006:0251b08": "女人。聞是法華經隨喜者。得幾所福。而說偈言。",
    "X33n0625_006:0251b09": "世尊滅度後。其有聞是經。若能隨喜者。為得幾所福。",
    "X33n0625_006:0251b10": "此有長行偈頌。善男子等者。謂如前如來。分別現",
    "X33n0625_006:0251b11": "在之四信。滅後五品之後四品。其功德不可量。蓋",
    "X33n0625_006:0251b12": "已知之矣。若夫初隨喜品。則如來但略言。已為深",
    "X33n0625_006:0251b13": "信解相。而猶未廣明其功德。故我今還問世尊。若",
    "X33n0625_006:0251b14": "佛滅後。有聞此經。而能為此隨順慶喜者。還是得",
    "X33n0625_006:0251b15": "於人天之福耶。得於二乘之福耶。得於菩薩之福",
    "X33n0625_006:0251b16": "耶。得於究竟無上菩提之福耶。故言得幾所福也。",
    "X33n0625_006:0251b17": "△二如來答示二。初長行。二偈頌。初二。初明內心",
    "X33n0625_006:0251b18": "隨喜。二又阿逸多下。明往來聽法。初三。初展轉相",
    "X33n0625_006:0251b19": "教。",
    "X33n0625_006:0251b20": "爾時佛告彌勒菩薩摩訶薩。阿逸多。如來滅後。若比",
    "X33n0625_006:0251b21": "丘比丘尼。優婆塞優婆夷。及餘智者。若長若幼。聞是",
    "X33n0625_006:0251b22": "經隨喜已。從法會出。至於餘處。若在僧坊。若空閒地。",
    "X33n0625_006:0251b23": "若城邑巷陌。聚落田里。如其所聞。為父母宗親。善友",
    "X33n0625_006:0251b24": "知識。隨力演說。是諸人等。聞已隨喜。復行轉教。餘人",
    "X33n0625_006:0251c01": "聞已。亦隨喜轉教。如是展轉。至第五十。",
    "X33n0625_006:0251c02": "比丘等者。是舉其四眾。及餘智者。或大權示現於",
    "X33n0625_006:0251c03": "八部者。或迹居示生於人天者。復行轉教者。亦各",
    "X33n0625_006:0251c04": "為父母宗親善友知識而演說也。展轉相教。至第",
    "X33n0625_006:0251c05": "五十。則前之一人單是師。後之一人單是弟子。中",
    "X33n0625_006:0251c06": "間四十八人。是傳傳為師弟也。△二格量功德三。",
    "X33n0625_006:0251c07": "初許說誡聽。",
    "X33n0625_006:0251c08": "阿逸多。其第五十。善男子。善女人。隨喜功德。我今說",
    "X33n0625_006:0251c09": "之。汝當善聽。",
    "X33n0625_006:0251c10": "△二舉能格量。",
    "X33n0625_006:0251c11": "若四百萬億。阿僧祇世界。六趣四生眾生。卵生胎生。",
    "X33n0625_006:0251c12": "濕生化生。若有形無形。有想無想。非有想非無想。無",
    "X33n0625_006:0251c13": "足二足。四足多足。如是等在眾生數者。有人求福。隨",
    "X33n0625_006:0251c14": "其所欲。娛樂之具。皆給與之。一一眾生。與滿閻浮提。",
    "X33n0625_006:0251c15": "金銀琉璃。硨磲碼碯。珊瑚琥珀。諸妙珍寶。又象馬車",
    "X33n0625_006:0251c16": "乘。七寶所成。宮殿樓閣等。是大施主。如是布施。滿八",
    "X33n0625_006:0251c17": "十年已。而作是念。我已施眾生。娛樂之具。隨意所欲。",
    "X33n0625_006:0251c18": "然此眾生。皆已衰老。年過八十。髮白面皺。將死不久。",
    "X33n0625_006:0251c19": "我當以佛法而訓導之。即集此眾生。宣布法化。示教",
    "X33n0625_006:0251c20": "利喜。一時皆得須陀洹道。斯陀含道。阿那含道。阿羅",
    "X33n0625_006:0251c21": "漢道。盡諸有漏。於深禪定。皆得自在。具八解脫。",
    "X33n0625_006:0251c22": "六趣者。業緣為能趣。生死為所趣。能趣有於善惡。",
    "X33n0625_006:0251c23": "所趣有於好醜也。有形即欲色二界。無形即無色",
    "X33n0625_006:0251c24": "界。有想即空處識處。無想即無所有處。非有想非",
    "X33n0625_006:0252a01": "無想。即非想非非想處。非空處識處之有想。非無",
    "X33n0625_006:0252a02": "所有處之無想也。四百萬億阿僧祇世界眾生。則",
    "X33n0625_006:0252a03": "所施之眾極其多。與滿閻浮提七寶。則所施之物",
    "X33n0625_006:0252a04": "極其廣。滿八十年。則所施之時。極其久也。此明其",
    "X33n0625_006:0252a05": "能為財施。而作是念下。明其能為法施也。我當以",
    "X33n0625_006:0252a06": "佛法訓導等。皆是內心作念。謂我雖已施其世間",
    "X33n0625_006:0252a07": "之樂。而今此眾生。將死不久。則或當墮落。而受於",
    "X33n0625_006:0252a08": "三途苦者有之。則我當更與其出世間樂。而以佛",
    "X33n0625_006:0252a09": "法。為之訓誨引導也。即集下是正訓導。一時下是",
    "X33n0625_006:0252a10": "聞法得益。盡諸有漏者。既得四果。則內不漏落於",
    "X33n0625_006:0252a11": "十使煩惱。外不漏落於三有果報也。深禪定者。即",
    "X33n0625_006:0252a12": "二乘所有之禪定也。△三正為格量三。初如來問。",
    "X33n0625_006:0252a13": "於汝意云何。是大施主。所得功德。寧為多不。",
    "X33n0625_006:0252a14": "言大施主者。以其既能財施。復能法施。故言大也。",
    "X33n0625_006:0252a15": "△二彌勒答。",
    "X33n0625_006:0252a16": "彌勒白佛言世尊。是人功德甚多。無量無邊。若是施",
    "X33n0625_006:0252a17": "主。但施眾生一切樂具。功德無量。何況令得阿羅漢",
    "X33n0625_006:0252a18": "果。",
    "X33n0625_006:0252a19": "△三正格量。",
    "X33n0625_006:0252a20": "佛告彌勒。我今分明語汝。是人以一切樂具。施於四",
    "X33n0625_006:0252a21": "百萬億阿僧祇世界。六趣眾生。又令得阿羅漢果。所",
    "X33n0625_006:0252a22": "得功德。不如是第五十人。聞法華經一偈。隨喜功德。",
    "X33n0625_006:0252a23": "百分千分。百千萬億分。不及其一。乃至算數譬喻。所",
    "X33n0625_006:0252a24": "不能知。",
    "X33n0625_006:0252b01": "言不如是第五十人者。謂此大施主。雖所施之眾",
    "X33n0625_006:0252b02": "極其多。所施之物極其廣。所施之時極其久。不如",
    "X33n0625_006:0252b03": "第五十人。聞此經一偈。一念隨喜之福也。所以不",
    "X33n0625_006:0252b04": "能及者。以其所施之財。乃是世間之財。令得之果。",
    "X33n0625_006:0252b05": "乃是小乘之果。若聞此經一偈。而能隨喜。則能得",
    "X33n0625_006:0252b06": "於出世間之法財。亦能得於究竟一乘之佛果。如",
    "X33n0625_006:0252b07": "此則不但破於見思。亦且破於無明。不但出於分",
    "X33n0625_006:0252b08": "段。亦且出於變易。此皆由初之一念隨喜而得。則",
    "X33n0625_006:0252b09": "其所有功德。自然不可思議之者。豈彼所可較哉。",
    "X33n0625_006:0252b10": "△三況出初品。",
    "X33n0625_006:0252b11": "阿逸多。如是第五十人。展轉聞法華經。隨喜功德。尚",
    "X33n0625_006:0252b12": "無量無邊阿僧祇。何況最初於會中。聞而隨喜者。其",
    "X33n0625_006:0252b13": "福復勝。無量無邊。阿僧祇。不可得比。",
    "X33n0625_006:0252b14": "謂第五十人。單是弟子。其功德尚不可思議。況中",
    "X33n0625_006:0252b15": "間之傳傳師弟者。況最初一人之單是師者。則其",
    "X33n0625_006:0252b16": "所有之功德。更不可思議也。初隨喜品。既其如此。",
    "X33n0625_006:0252b17": "則次之讀誦說法。次之而兼行正行。其功德之不",
    "X33n0625_006:0252b18": "可思議。更不可言。況進乎相似。及分證耶。△二明",
    "X33n0625_006:0252b19": "往來聽法。謂不但聞之。而隨順慶喜。有如此功德。",
    "X33n0625_006:0252b20": "即使但為聽聞。或但分座。或勸人聽。或具足修。皆",
    "X33n0625_006:0252b21": "有功德。故更明之也。文為四。初自聽。",
    "X33n0625_006:0252b22": "又阿逸多。若人為是經故。往詣僧坊。若坐若立。須臾",
    "X33n0625_006:0252b23": "聽受。緣是功德。轉身所生。得好上妙。象馬車乘。珍寶",
    "X33n0625_006:0252b24": "輦輿。及乘天宮。",
    "X33n0625_006:0252c01": "言須臾聽受。是舉其因行。緣是下明其功德。蓋此",
    "X33n0625_006:0252c02": "法華經乃是大乘。乃一佛乘。乃是最上乘。有大運",
    "X33n0625_006:0252c03": "載之功。不獨運出於三途三界三空。亦且能運歸",
    "X33n0625_006:0252c04": "於三德祕藏。今能聽之。則得其運載之功矣。故轉",
    "X33n0625_006:0252c05": "身能得好象馬車乘。上象馬車乘。妙象馬車乘。及",
    "X33n0625_006:0252c06": "乘天宮也。△二分座。",
    "X33n0625_006:0252c07": "若復有人。於講法處坐。更有人來。勸令坐聽。若分座",
    "X33n0625_006:0252c08": "令坐。是人功德。轉身得帝釋坐處。若梵王坐處。若轉",
    "X33n0625_006:0252c09": "輪聖王。所坐之處。",
    "X33n0625_006:0252c10": "初舉因行。次是人下明功德。蓋此經能決了聲聞",
    "X33n0625_006:0252c11": "法。是諸經中王。已今當說。最為第一之者。今能分",
    "X33n0625_006:0252c12": "座勸聽。則其生處。在欲界天。為欲界王。而得帝釋",
    "X33n0625_006:0252c13": "座處。在色界天。為色界王。得梵王座處。在人間為",
    "X33n0625_006:0252c14": "人中王。而得輪王座處也。△三勸聽。",
    "X33n0625_006:0252c15": "阿逸多。若復有人。語餘人言。有經名法華。可共往聽。",
    "X33n0625_006:0252c16": "即受其教。乃至須臾間聞。是人功德。轉身得與陀羅",
    "X33n0625_006:0252c17": "尼菩薩。共生一處。利根智慧。百千萬世。終不瘖瘂。口",
    "X33n0625_006:0252c18": "氣不臭。舌常無病。口亦無病。齒不垢黑。不黃不疎。亦",
    "X33n0625_006:0252c19": "不缺落。不差不曲。脣不下垂。亦不褰縮。不麤澀。不瘡",
    "X33n0625_006:0252c20": "胗。亦不缺壞。亦不咼斜。不厚不大。亦不黧黑。無諸可",
    "X33n0625_006:0252c21": "惡。鼻不匾[匚@虎]。亦不曲戾。面色不黑。亦不愜長。亦不窊",
    "X33n0625_006:0252c22": "曲。無有一切不可喜相。脣舌牙齒。悉皆嚴好。鼻修高",
    "X33n0625_006:0252c23": "直。面貌圓漏。眉高而長。額廣平正。人相具足。世世所",
    "X33n0625_006:0252c24": "生。見佛聞法。信受教誨。",
    "X33n0625_006:0253a01": "上之勸令座聽。乃是同在法華中者。今之勸令往",
    "X33n0625_006:0253a02": "聽。乃是無心到於法會。而勸之成事。初舉其因行。",
    "X33n0625_006:0253a03": "次是人下明其功德。初總明利根智慧。次別示六",
    "X33n0625_006:0253a04": "根清淨。初中與陀羅菩薩共生者。此經乃五時之",
    "X33n0625_006:0253a05": "極唱。諸教之根源。而理冠羣經。功高一化。能總括",
    "X33n0625_006:0253a06": "於諸經之者。故能勸人聽聞此經。則能與總持菩",
    "X33n0625_006:0253a07": "薩共生也。既與總持菩薩共生。則其諸根。自然通",
    "X33n0625_006:0253a08": "利。而多於智慧也。次百千下。別示六根清淨。初明",
    "X33n0625_006:0253a09": "舌根清淨。鼻不匾[匚@虎]。至人相具足。明鼻根清淨。此",
    "X33n0625_006:0253a10": "二文中。兼明身根清淨。即脣面眉額等是也。世世",
    "X33n0625_006:0253a11": "所生見佛。明眼根清淨。聞法明耳根清淨。信受教",
    "X33n0625_006:0253a12": "誨。明意根清淨。此之六根清淨。皆由得於陀羅尼",
    "X33n0625_006:0253a13": "菩薩。共生一處。而有此也。△四修行。",
    "X33n0625_006:0253a14": "阿逸多。汝且觀是勸於一人。令往聽法。功德如此。何",
    "X33n0625_006:0253a15": "況一心聽說讀誦。而於大眾為人分別。如說修行。",
    "X33n0625_006:0253a16": "如說修行者。即如佛上來所說之長遠壽量。元是",
    "X33n0625_006:0253a17": "眾生介爾一念之所具。而生佛一如。凡聖平等之",
    "X33n0625_006:0253a18": "者。故即以之。而為所觀之境。若境觀一如之時。則",
    "X33n0625_006:0253a19": "能入證。而亦得於此之長遠壽量。其功德不待言",
    "X33n0625_006:0253a20": "矣。△二偈頌二。初頌內心隨喜。二頌往來聽法。初",
    "X33n0625_006:0253a21": "三。初頌展轉相教。",
    "X33n0625_006:0253a22": "爾時世尊。欲重宣此義。而說偈言。",
    "X33n0625_006:0253a23": "若人於法會。得聞是經典。乃至於一偈。隨喜為他說。",
    "X33n0625_006:0253a24": "如是展轉教。至於第五十。",
    "X33n0625_006:0253b01": "△二頌格量功德。",
    "X33n0625_006:0253b02": "最後人獲福。今當分別之。如有大施主。供給無量眾。",
    "X33n0625_006:0253b03": "具滿八十歲。隨意之所欲。見彼衰老相。髮白而面皺。",
    "X33n0625_006:0253b04": "齒疎形枯竭。念其死不久。我今應當教。令得於道果。",
    "X33n0625_006:0253b05": "即為方便說。涅槃真實法。世皆不牢固。如水沫泡燄。",
    "X33n0625_006:0253b06": "汝等咸應當。疾生厭離心。諸人聞是法。皆得阿羅漢。",
    "X33n0625_006:0253b07": "具足六神通。三明八解脫。最後第五十。聞一偈隨喜。",
    "X33n0625_006:0253b08": "是人福勝彼。不可為譬喻。",
    "X33n0625_006:0253b09": "初五行半。頌能格量。次一行。頌正格量也。△三頌",
    "X33n0625_006:0253b10": "况出初品。",
    "X33n0625_006:0253b11": "如是展轉聞。其福尚無量。何況於法會。初聞隨喜者。",
    "X33n0625_006:0253b12": "△二頌往來聽法四。初超頌勸聽。",
    "X33n0625_006:0253b13": "若有勸一人。將引聽法華。言此經深妙。千萬劫難遇。",
    "X33n0625_006:0253b14": "即受教往聽。乃至須臾聞。斯人之福報。今當分別說。",
    "X33n0625_006:0253b15": "世世無口患。齒不疎黃黑。脣不厚褰缺。無有可惡相。",
    "X33n0625_006:0253b16": "舌不乾黑短。鼻高修且直。額廣而平正。面目悉端嚴。",
    "X33n0625_006:0253b17": "為人所喜見。口氣無臭穢。優鉢華之香。常從其口出。",
    "X33n0625_006:0253b18": "△二追頌自聽。",
    "X33n0625_006:0253b19": "若過詣僧坊。欲聽法華經。須臾聞歡喜。今當說其福。",
    "X33n0625_006:0253b20": "後生天人中。得妙象馬車。珍寶之輦輿。及乘天宮殿。",
    "X33n0625_006:0253b21": "△三追頌分座。",
    "X33n0625_006:0253b22": "若於講法處。勸人坐聽經。是福因緣得。釋梵轉輪座。",
    "X33n0625_006:0253b23": "△四正頌修行。",
    "X33n0625_006:0253b24": "何況一心聽。解說其義趣。如說而修行。其福不可限。",
    "X33n0625_006:0253c01": "滅後五品至此已。釋隨喜功德品竟。",
    "X33n0625_006:0253c02": "妙法蓮華經法師功德品第十九",
    "X33n0625_006:0253c03": "若論此品之來源。總由如來前已發明。長遠壽量。",
    "X33n0625_006:0253c04": "以開其近迹。而顯其遠本。則本門大事已明。所謂",
    "X33n0625_006:0253c05": "唯了此事。更無餘事。其所重者。唯欲以此妙經。流",
    "X33n0625_006:0253c06": "通天上人間而已。故明於四信五品。所有之功德。",
    "X33n0625_006:0253c07": "而為勸讚流通。然但明其遠因之功德。更有近果",
    "X33n0625_006:0253c08": "之功德。猶未發明。今乃發明近果。以勸流通。亦即",
    "X33n0625_006:0253c09": "舉似果。以勸流通。故有此之一品也。言法師功德",
    "X33n0625_006:0253c10": "者。法即三千性相。百界千如之法。若在迹門。則謂",
    "X33n0625_006:0253c11": "之諸法實相。在今本門。則謂之非如非異。皆不可",
    "X33n0625_006:0253c12": "思議。甚深微玅之法也。以此之法而自軌。或受持",
    "X33n0625_006:0253c13": "或讀或誦或書寫或解說。還以此而軌人。或教人",
    "X33n0625_006:0253c14": "受持。乃至或教人解說。如此能以此妙法自軌軌",
    "X33n0625_006:0253c15": "人。故稱為師。自軌軌人之行成就。名之為功。實實",
    "X33n0625_006:0253c16": "有所證得。名之為德。德者。行道而有得於心也。然",
    "X33n0625_006:0253c17": "功德無他。即六根清淨。乃是法師之功德也。△文",
    "X33n0625_006:0253c18": "分為二。初總明。二別示。初二。初明五種法師。",
    "X33n0625_006:0253c19": "爾時佛告常精進。菩薩摩訶薩。若善男子。善女人。受",
    "X33n0625_006:0253c20": "持是法華經。若讀若誦若解說若書寫。",
    "X33n0625_006:0253c21": "爾時佛告者。即爾時格量初品隨喜功德。方畢之",
    "X33n0625_006:0253c22": "時。由上所明功德。雖四信五品之不同。然但是因",
    "X33n0625_006:0253c23": "功德。今欲更明果功德。故佛告(云云)。常精進者。精",
    "X33n0625_006:0253c24": "謂不雜。進即不退。常者。謂不獨一念一時一處。能",
    "X33n0625_006:0254a01": "不雜不退。而能念念時時處處。不雜不退也。然不",
    "X33n0625_006:0254a02": "告餘獨告常精進者。蓋明此果功德。唯為勸讚流",
    "X33n0625_006:0254a03": "通。而欲流通之時。若於現在。若於未來。當如常精",
    "X33n0625_006:0254a04": "進之念念時時處處。不退不雜。以為流通。故告之",
    "X33n0625_006:0254a05": "也。此正所謂約法以就人。即人以顯法也。受持是",
    "X33n0625_006:0254a06": "法華經等者。是明其能自軌如此。若論其軌人。則",
    "X33n0625_006:0254a07": "或教人受持。乃至或教人書寫也。此明其五種法",
    "X33n0625_006:0254a08": "師也。△二明六根功德。",
    "X33n0625_006:0254a09": "是人當得八百眼功德。千二百耳功德。八百鼻功德。",
    "X33n0625_006:0254a10": "千二百舌功德。八百身功德。千二百意功德。以是功",
    "X33n0625_006:0254a11": "德莊嚴。六根皆令清淨。",
    "X33n0625_006:0254a12": "當得八百千二百等者。有人以楞嚴中所明六根",
    "X33n0625_006:0254a13": "以解釋。謂眼則前方全明。後方全暗。左右旁觀。三",
    "X33n0625_006:0254a14": "分缺一。故眼秖八百功德等。然不知彼經所明。乃",
    "X33n0625_006:0254a15": "在有漏。又是生滅。不過欲選耳根之圓通。以為此",
    "X33n0625_006:0254a16": "方入道之要。故云此方真教體。清淨在音聞。欲取",
    "X33n0625_006:0254a17": "三摩提。必以聞中入。乃全是有漏生滅。故不可以",
    "X33n0625_006:0254a18": "釋此。以此中唯法師為然。而餘人不爾。乃是無漏。",
    "X33n0625_006:0254a19": "而非生滅故也。然此中所明六根。本是一一各有",
    "X33n0625_006:0254a20": "千二百功德。何以見之。蓋一根起時。必落一界。一",
    "X33n0625_006:0254a21": "界之中。必具十界。一界有於十如。十界有於百如。",
    "X33n0625_006:0254a22": "一根既有百如。一根互具五根。則有六百如。皆以",
    "X33n0625_006:0254a23": "定慧為嚴。則有千二百如矣。故一一根。皆具千二",
    "X33n0625_006:0254a24": "百功德。然言八百者。蓋既了知諸法實相。則即垢",
    "X33n0625_006:0254b01": "染而是清淨。即有漏而是無漏。而所見之理。本無",
    "X33n0625_006:0254b02": "盈縮中而有盈縮。故論於八百及千二百也。此就",
    "X33n0625_006:0254b03": "其所見之理。而論其盈縮如此。又既能觀諸法實",
    "X33n0625_006:0254b04": "相。而得相應相似。破於見思塵沙。則能得乎自在",
    "X33n0625_006:0254b05": "功用。則欲盈則盈。欲縮則縮。故言八百及千二百",
    "X33n0625_006:0254b06": "也。然受持則單是意根。讀誦則單是舌根。書寫則",
    "X33n0625_006:0254b07": "單是身根。何以但能受持。也得六根清淨。但能書",
    "X33n0625_006:0254b08": "寫。也得六根清淨。當知受持。正則雖單在意根。旁",
    "X33n0625_006:0254b09": "則亦必具餘根。為之助成。讀誦書寫亦然。故但能",
    "X33n0625_006:0254b10": "受持。乃至但能解說。皆得六根清淨也。然何以能",
    "X33n0625_006:0254b11": "得清淨。蓋此法師。最初即能圓聞諸法實相。而得",
    "X33n0625_006:0254b12": "圓解。今已得圓相似證。則能見法法無非法界。相",
    "X33n0625_006:0254b13": "相無非實相。即有漏而是無漏。即垢染而是清淨。",
    "X33n0625_006:0254b14": "其所見之理既如此。故六根皆能亦得清淨也。約",
    "X33n0625_006:0254b15": "見理具論清淨如此。又既得相似。則粗垢先落。已",
    "X33n0625_006:0254b16": "破見思。則自然能清淨。蓋人之所以不能清淨者。",
    "X33n0625_006:0254b17": "以其有於分別貪愛故也。今既破此。那得不為之",
    "X33n0625_006:0254b18": "清淨也。約破惑論清淨如此。如鼻章云。知好惡。別",
    "X33n0625_006:0254b19": "貴賤。覩天宮莊嚴等。則鼻有眼用。彼讀經說法。聞",
    "X33n0625_006:0254b20": "香能知。則鼻有耳用。能知諸樹華果實蘇油香氣。",
    "X33n0625_006:0254b21": "則鼻有舌用。能知入禪。禪有八觸。則鼻有身用。亦",
    "X33n0625_006:0254b22": "知染欲瞋恚心。及修善者。則鼻有意用。一根既爾。",
    "X33n0625_006:0254b23": "五根例然。既得於相似。則能六根互用。凡夫之人。",
    "X33n0625_006:0254b24": "根根各不相融。故不清淨。今既六根互用。故皆清",
    "X33n0625_006:0254c01": "淨。約互用論清淨如此也。△二別示六。初示眼根。",
    "X33n0625_006:0254c02": "二示耳根。三示鼻根。四示舌根。五示身根。六示意",
    "X33n0625_006:0254c03": "根。初二。初長行。",
    "X33n0625_006:0254c04": "是善男子善女人。父母所生清淨肉眼。見於三千大",
    "X33n0625_006:0254c05": "千世界。內外所有山林河海。下至阿鼻地獄。上至有",
    "X33n0625_006:0254c06": "頂。亦見其中一切眾生。及業因緣果報生處。悉見悉",
    "X33n0625_006:0254c07": "知。",
    "X33n0625_006:0254c08": "清淨肉眼等者。若父母所生肉眼。則隔皮膚不見",
    "X33n0625_006:0254c09": "五臟。則隔墻垣。不見外物。那得清淨。今能受持此",
    "X33n0625_006:0254c10": "經。了達諸法實相。則天然自有眼根功德。以為莊",
    "X33n0625_006:0254c11": "嚴。即父母所生之眼。而得清淨。故言父母所生清",
    "X33n0625_006:0254c12": "淨肉眼也。見於三千大千世界。是舉其橫見之廣。",
    "X33n0625_006:0254c13": "上至有頂。下至阿鼻。是舉其竪見之深。此是明其",
    "X33n0625_006:0254c14": "能見十界之國土依報。亦見其中一切眾生。是能",
    "X33n0625_006:0254c15": "見十界假名之眾生。及業因緣。是能見十界實法",
    "X33n0625_006:0254c16": "之五陰也。若論業因緣果報。則有有漏。有無漏。有",
    "X33n0625_006:0254c17": "亦漏亦無漏。有非漏非無漏。凡夫種種貪愛分別。",
    "X33n0625_006:0254c18": "是有漏業因緣。往來三界輪轉六道。是有漏果報",
    "X33n0625_006:0254c19": "生處。二乘析體之觀。是無漏業因緣。方便有餘之",
    "X33n0625_006:0254c20": "土。是無漏果報生處。菩薩能破見思塵沙。是亦無",
    "X33n0625_006:0254c21": "漏。未破無明。是亦有漏。如來以大智而不住生死。",
    "X33n0625_006:0254c22": "是非有漏。以大悲而不住涅槃。是非無漏也。悉見",
    "X33n0625_006:0254c23": "悉知者。十界依報。十界假名。十界實法。悉見悉知。",
    "X33n0625_006:0254c24": "以其能達三千性相。百界千如。諸法實相之理。破",
    "X33n0625_006:0255a01": "於見思塵沙。得於相似相應。故悉能知見也。此就",
    "X33n0625_006:0255a02": "界內三千大千如此。若曰內外所有山林等語。不",
    "X33n0625_006:0255a03": "獨界內。即界外三千。亦見乃至亦知也。△二偈頌。",
    "X33n0625_006:0255a04": "爾時世尊。欲重宣此義。而說偈言。",
    "X33n0625_006:0255a05": "若於大眾中。以無所畏心。說是法華經。汝聽其功德。",
    "X33n0625_006:0255a06": "是人得八百。功德殊勝眼。以是莊嚴故。其目甚清淨。",
    "X33n0625_006:0255a07": "父母所生眼。悉見三千界。內外彌樓山須彌及鐵圍。",
    "X33n0625_006:0255a08": "并諸餘山林。大海江河水。下至阿鼻獄。上至有頂處。",
    "X33n0625_006:0255a09": "其中諸眾生。一切皆悉見。雖未得天眼。肉眼力如是。",
    "X33n0625_006:0255a10": "無所畏心者。以其能入如來室。而運大慈悲。能坐",
    "X33n0625_006:0255a11": "如來座。而觀諸法空。能著如來衣。而柔和忍辱。又",
    "X33n0625_006:0255a12": "能行於身口意願。四種安樂。故心得無畏也。其目",
    "X33n0625_006:0255a13": "甚清淨者。若無功德以為莊嚴。則但是父母所生",
    "X33n0625_006:0255a14": "之肉眼。乃是垢染之者。今既有如此之功德莊嚴。",
    "X33n0625_006:0255a15": "則天然為之清淨。而目甚清淨。所以能見於理。能",
    "X33n0625_006:0255a16": "破於惑。能為互用也。一切皆悉見者。十界依報。十",
    "X33n0625_006:0255a17": "界假名。十界實法。悉皆能見也。雖未得天眼等者。",
    "X33n0625_006:0255a18": "若論欲見諸天依報等。則須用天眼。欲見二乘依",
    "X33n0625_006:0255a19": "報等。須用慧眼。欲見菩薩依報等。須用法眼。欲見",
    "X33n0625_006:0255a20": "如來依報等。須用佛眼。今雖未得天眼法眼慧眼",
    "X33n0625_006:0255a21": "佛眼。而即父母所生之肉眼。便有五眼之功用。故",
    "X33n0625_006:0255a22": "能十界悉見也。△二示耳根二。初長行。二偈頌。初",
    "X33n0625_006:0255a23": "二。初舉法師。",
    "X33n0625_006:0255a24": "復次常精進。若善男子善女人。受持此經。若讀若誦",
    "X33n0625_006:0255b01": "若解說若書寫。",
    "X33n0625_006:0255b02": "△二明功德二。初正明。二以要下結成。初二。初明",
    "X33n0625_006:0255b03": "界內。二明界外。初二。初總明。",
    "X33n0625_006:0255b04": "得千二百耳功德。以是清淨耳。聞三千大千世界。下",
    "X33n0625_006:0255b05": "至阿鼻地獄。上至有頂。其中內外。種種語言音聲。",
    "X33n0625_006:0255b06": "△二別明。",
    "X33n0625_006:0255b07": "象聲。馬聲。牛聲。車聲。啼哭聲。愁嘆聲。螺聲。皷聲。鐘聲。",
    "X33n0625_006:0255b08": "鈴聲。笑聲。語聲。男聲。女聲。童子聲。童女聲。法聲。非法",
    "X33n0625_006:0255b09": "聲。苦聲。樂聲。凡夫聲。聖人聲。喜聲。不喜聲。天聲。龍聲。",
    "X33n0625_006:0255b10": "夜叉聲。乾闥婆聲。阿修羅聲。迦樓羅聲。緊那羅聲。摩",
    "X33n0625_006:0255b11": "睺羅伽聲。火聲。水聲。風聲。地獄聲。畜生聲。餓鬼聲。比",
    "X33n0625_006:0255b12": "丘聲。比丘尼聲。",
    "X33n0625_006:0255b13": "畜類之聲是有情。車聲是無情。啼哭愁嘆之聲是",
    "X33n0625_006:0255b14": "有情。螺聲等。是有情無情和合所出之聲。笑聲等。",
    "X33n0625_006:0255b15": "亦是總明有情歡樂之聲。天聲等。是明八部之聲。",
    "X33n0625_006:0255b16": "水火風。三灾之聲。地獄等三途之聲。比丘比丘尼。",
    "X33n0625_006:0255b17": "是略四眾之二也。△二明界外。",
    "X33n0625_006:0255b18": "聲聞聲。辟支佛聲。菩薩聲。佛聲。",
    "X33n0625_006:0255b19": "此即四諦因緣六度萬行。因窮果滿。四聖所有之",
    "X33n0625_006:0255b20": "聲也。△二結成。",
    "X33n0625_006:0255b21": "以要言之。三千大千世界中。一切內外。所有諸聲。雖",
    "X33n0625_006:0255b22": "未得天耳。以父母所生清淨常耳。皆悉聞知。如是分",
    "X33n0625_006:0255b23": "別。種種音聲。而不壞耳根。",
    "X33n0625_006:0255b24": "言常耳者。即父母所生。尋常肉耳也。不壞耳根者。",
    "X33n0625_006:0255c01": "若必以天耳。而聞於天聲。乃至必以佛耳。而聞於",
    "X33n0625_006:0255c02": "佛聲。則必須壞肉耳之根。然後得聞。今即肉耳。而",
    "X33n0625_006:0255c03": "能聞於天聲。乃至即肉耳。而能聞於佛聲。故不須",
    "X33n0625_006:0255c04": "壞肉耳之根也。既十界皆悉能聞。則法法了別。聲",
    "X33n0625_006:0255c05": "聲聽聞矣。所以能如此者。以其能了諸法實相之",
    "X33n0625_006:0255c06": "理。而得相似。即有漏而是無漏。即垢染而是清淨。",
    "X33n0625_006:0255c07": "故能以父母所生肉耳。而悉聞十界之聲也。△二",
    "X33n0625_006:0255c08": "偈頌二。初總明。",
    "X33n0625_006:0255c09": "爾時世尊。欲重宣此義。而說偈言。",
    "X33n0625_006:0255c10": "父母所生耳。清淨無濁穢。以此常耳聞。三千世界聲。",
    "X33n0625_006:0255c11": "△二別頌二。初頌正明。二頌結成。初二。初頌界內。",
    "X33n0625_006:0255c12": "象馬車牛聲。鐘鈴螺皷聲。琴瑟箜篌聲。簫笛之音聲。",
    "X33n0625_006:0255c13": "清淨好歌聲。聽之而不著。無數種人聲。聞悉能解了。",
    "X33n0625_006:0255c14": "又聞諸天聲。微妙之歌音。及聞男女聲。童子童女聲。",
    "X33n0625_006:0255c15": "山川險谷中。迦陵頻伽聲。命命等諸鳥。悉聞其音聲。",
    "X33n0625_006:0255c16": "地獄眾苦痛。種種楚毒聲。餓鬼饑渴逼。求索飲食聲。",
    "X33n0625_006:0255c17": "諸阿修羅等。居在大海邊。自共言語時。出於大音聲。",
    "X33n0625_006:0255c18": "如是說法者。安住於此間。遙聞是眾聲。而不壞耳根。",
    "X33n0625_006:0255c19": "十方世界中。禽獸鳴相呼。其說法之人。於此悉聞之。",
    "X33n0625_006:0255c20": "其諸梵天上。光音及徧淨。乃至有頂天。言語之音聲。",
    "X33n0625_006:0255c21": "法師住於此。悉皆得聞之。一切比丘眾。及諸比丘尼。",
    "X33n0625_006:0255c22": "若讀誦經典。若為他人說。法師住於此。悉皆得聞之。",
    "X33n0625_006:0255c23": "初一句是畜類。鐘鈴等是明依報。聽之而不著者。",
    "X33n0625_006:0255c24": "若凡夫聽於違情之聲則瞋。順情之聲則愛。中片",
    "X33n0625_006:0256a01": "之聲。則不能了別。此皆名有著。今法師耳根清淨。",
    "X33n0625_006:0256a02": "故聽違情聲亦不瞋。順情聲亦不愛。中片聲則能",
    "X33n0625_006:0256a03": "了了分別。故名不著也。無數種人聲。即十界之人",
    "X33n0625_006:0256a04": "聲也。又聞諸天聲。是欲界天聲也。山川下是四趣",
    "X33n0625_006:0256a05": "聲。初一行。明畜生餓鬼地獄修羅皆可見。十方下",
    "X33n0625_006:0256a06": "重明畜生也。梵天是色界天也。一切下明四眾也。",
    "X33n0625_006:0256a07": "△二頌界外。",
    "X33n0625_006:0256a08": "復有諸菩薩。讀誦於經法。若為他人說。撰集解其義。",
    "X33n0625_006:0256a09": "如是諸音聲。悉皆得聞之。諸佛大聖尊。教化眾生者。",
    "X33n0625_006:0256a10": "於諸大會中。演說微妙法。持此法華者。悉皆得聞之。",
    "X33n0625_006:0256a11": "撰集者。裁以己意為撰。采取他文為集也。△二頌",
    "X33n0625_006:0256a12": "結成。",
    "X33n0625_006:0256a13": "三千大千界。內外諸音聲。下至阿鼻獄。上至有頂天。",
    "X33n0625_006:0256a14": "皆聞其音聲。而不壞耳根。其耳聰利故。悉能分別知。",
    "X33n0625_006:0256a15": "持此法華者。雖未得天耳。但用所生耳。功德已如是。",
    "X33n0625_006:0256a16": "其耳聰利者。眾生之耳。本來聰利。本來周徧。本來",
    "X33n0625_006:0256a17": "清淨。由於種種貪愛。種種分別。故使聰利者成於",
    "X33n0625_006:0256a18": "昏塞。周徧者成於局小。清淨者成於垢穢。今法師",
    "X33n0625_006:0256a19": "受持此經。而能破於貪愛分別。故得聰利而清淨。",
    "X33n0625_006:0256a20": "聞一切聲。而能分別此是三途之聲。此是人天之",
    "X33n0625_006:0256a21": "聲。此是三乘之聲。此是諸佛之聲。一一了別。而無",
    "X33n0625_006:0256a22": "有謬也。△三示鼻根二。初長行。二偈頌。初二。初舉",
    "X33n0625_006:0256a23": "法師。",
    "X33n0625_006:0256a24": "復次常精進。若善男子善女人。受持是經。若讀若誦",
    "X33n0625_006:0256b01": "若解說若書寫。",
    "X33n0625_006:0256b02": "△二明功德三。初總明。",
    "X33n0625_006:0256b03": "成就八百鼻功德。以是清淨鼻根。聞於三千大千世",
    "X33n0625_006:0256b04": "界。上下內外種種諸香。",
    "X33n0625_006:0256b05": "△二別舉二。初界內。二界外。初二。初欲界。",
    "X33n0625_006:0256b06": "須曼那華香。闍提華香。末利華香。簷蔔華香。波羅羅",
    "X33n0625_006:0256b07": "華香。赤蓮華香。青蓮華香。白蓮華香。華樹香。果樹香。",
    "X33n0625_006:0256b08": "旃檀香。沉水香。多摩羅跋香。多伽羅香。及千萬種和",
    "X33n0625_006:0256b09": "香。若末若丸若塗香。持是經者。於此間住。悉能分別。",
    "X33n0625_006:0256b10": "又復別知眾生之香。象香馬香。牛羊等香。男香女香。",
    "X33n0625_006:0256b11": "童男香童女香。及草木叢林香。若近若遠。所有諸香。",
    "X33n0625_006:0256b12": "悉皆得聞。分別不錯。持是經者。雖住於此。亦聞天上",
    "X33n0625_006:0256b13": "諸天之香。波利質多羅。拘鞞陀羅樹香。及曼陀羅華",
    "X33n0625_006:0256b14": "香。摩訶曼陀羅華香。曼殊沙華香。摩訶曼殊沙華香。",
    "X33n0625_006:0256b15": "旃檀沉水種種末香。諸雜華香。如是等天香。和合所",
    "X33n0625_006:0256b16": "出之香。無不聞知。又聞諸天身香。釋提桓因。在勝殿",
    "X33n0625_006:0256b17": "上。五欲娛樂。嬉戲時香。若在妙法堂上。為忉利諸天。",
    "X33n0625_006:0256b18": "說法時香。若於諸園遊戲時香。及餘天等男女身香。",
    "X33n0625_006:0256b19": "皆悉遙聞。如是展轉。",
    "X33n0625_006:0256b20": "初明人間。須曼等是依報之香。又復下。明正報之",
    "X33n0625_006:0256b21": "香。次持是下。明天上。初是依報之香。又聞下。明正",
    "X33n0625_006:0256b22": "報之香。此妙法者。以十善之法。名妙法也。餘天展",
    "X33n0625_006:0256b23": "轉。即次之夜摩兜率。上之而化樂他化。下之而四",
    "X33n0625_006:0256b24": "王諸天也。△二色界。",
    "X33n0625_006:0256c01": "乃至梵世。上至有頂。諸天身香。亦皆聞之。并聞諸天。",
    "X33n0625_006:0256c02": "所燒之香。",
    "X33n0625_006:0256c03": "身香是正報香。所燒是依報香也。△二界外。",
    "X33n0625_006:0256c04": "及聲聞香。辟支佛香。菩薩香。諸佛身香。亦皆遙聞知",
    "X33n0625_006:0256c05": "其所在。",
    "X33n0625_006:0256c06": "△三結成。",
    "X33n0625_006:0256c07": "雖聞此香。然於鼻根。不壞不錯。若欲分別。為他人說。",
    "X33n0625_006:0256c08": "憶念不謬。",
    "X33n0625_006:0256c09": "△二偈頌三。初頌總明。",
    "X33n0625_006:0256c10": "爾時世尊。欲重宣此義。而說偈言。",
    "X33n0625_006:0256c11": "是人鼻清淨。於此世界中。若香若臭物。種種悉聞知。",
    "X33n0625_006:0256c12": "△二頌別舉二。初頌界內。二頌界外。初二。初頌欲",
    "X33n0625_006:0256c13": "界。",
    "X33n0625_006:0256c14": "須曼那闍提。多摩羅旃檀。沉水及桂香。種種華果香。",
    "X33n0625_006:0256c15": "及諸眾生香。男子女人香。說法者遠住。聞香知所在。",
    "X33n0625_006:0256c16": "大勢轉輪王。小轉輪及子。羣臣諸宮人。聞香知所在。",
    "X33n0625_006:0256c17": "身所著珍寶。及地中寶藏。轉輪王寶女。聞香知所在。",
    "X33n0625_006:0256c18": "諸人嚴身具。衣服及瓔珞。種種所塗香。聞香知其身。",
    "X33n0625_006:0256c19": "諸天若行坐。遊戲及神變。持是法華者。聞香悉能知。",
    "X33n0625_006:0256c20": "諸樹華果實。及酥油香氣。持經者住此。悉知其所在。",
    "X33n0625_006:0256c21": "諸山深險處。旃檀樹華敷。眾生在中者。聞香悉能知。",
    "X33n0625_006:0256c22": "鐵圍山大海。地中諸眾生。持經者聞香。悉知其所在。",
    "X33n0625_006:0256c23": "阿修羅男女。及其諸眷屬。鬬諍遊戲時。聞香皆能知。",
    "X33n0625_006:0256c24": "曠野險隘處。師子象虎狼。野牛水牛等。聞香知所在。",
    "X33n0625_006:0257a01": "若有懷妊者。未辨其男女。無根及非人。聞香悉能知。",
    "X33n0625_006:0257a02": "以聞香力故。知其初懷妊。成就不成就。安樂產福子。",
    "X33n0625_006:0257a03": "以聞香力故。知男女所念。染欲癡恚心。亦知修善者。",
    "X33n0625_006:0257a04": "地中眾伏藏。金銀諸珍寶。銅器之所盛。聞香悉能知。",
    "X33n0625_006:0257a05": "種種諸瓔珞。無能識其價。聞香知貴賤。出處及所在。",
    "X33n0625_006:0257a06": "天上諸華等。曼陀曼殊沙。波利質多樹。聞香悉能知。",
    "X33n0625_006:0257a07": "天上諸宮殿。上中下差別。眾寶華莊嚴。聞香悉能知。",
    "X33n0625_006:0257a08": "天園林勝殿。諸觀妙法堂。在中而娛樂。聞香悉能知。",
    "X33n0625_006:0257a09": "諸天若聽法。或受五欲時。來往行坐臥。聞香悉能知。",
    "X33n0625_006:0257a10": "天女所著衣。好華香莊嚴。周旋遊戲時。聞香悉能知。",
    "X33n0625_006:0257a11": "如是展轉上。",
    "X33n0625_006:0257a12": "須曼等。人間依報。及諸下二行。頌正報。身所下二",
    "X33n0625_006:0257a13": "行。更頌依報。次諸天下一行。頌欲天正報之香。諸",
    "X33n0625_006:0257a14": "樹下。復頌人間依報之香。眾生下。復頌正報。地中",
    "X33n0625_006:0257a15": "眾生。即地獄餓鬼是也。阿修下是修羅。曠野下是",
    "X33n0625_006:0257a16": "畜生類。若有下是人類。染即貪。癡即癡。恚即瞋。此",
    "X33n0625_006:0257a17": "三毒。是不善者。無此三毒心者。即名修善者也。地",
    "X33n0625_006:0257a18": "中下二行。復頌依報。次天上下。初二行。頌欲天依",
    "X33n0625_006:0257a19": "報。次天園下三行。頌正報。言在中娛樂聽法遊戲",
    "X33n0625_006:0257a20": "等。乃是正報也。如是展轉一句。是頌欲界餘天也。",
    "X33n0625_006:0257a21": "△二頌色界。",
    "X33n0625_006:0257a22": "乃至於梵世。入禪出禪者。聞香悉能知。光音徧淨天。",
    "X33n0625_006:0257a23": "乃至於有頂。初生及退沒。聞香悉能知。",
    "X33n0625_006:0257a24": "△二頌界外。",
    "X33n0625_006:0257b01": "諸比丘眾等。於法常精進。若坐若經行。及讀誦經典。",
    "X33n0625_006:0257b02": "或在林樹下。專精而坐禪。持經者聞香。悉知其所在。",
    "X33n0625_006:0257b03": "菩薩志堅固。坐禪若讀誦。或為人說法。聞香悉能知。",
    "X33n0625_006:0257b04": "在在方世尊。一切所恭敬。愍眾而說法。聞香悉能知。",
    "X33n0625_006:0257b05": "眾生在佛前。聞經皆歡喜。如法而修行。聞香悉能知。",
    "X33n0625_006:0257b06": "初二行頌聲聞。耑精坐禪者。不為昏散所動也。次",
    "X33n0625_006:0257b07": "一行頌菩薩。後二行頌諸佛。也。△三頌結成。",
    "X33n0625_006:0257b08": "雖未得菩薩。無漏法生鼻。而是持經者。先得此鼻相。",
    "X33n0625_006:0257b09": "雖未得等者。若凡夫之鼻。乃是父母所生肉鼻。而",
    "X33n0625_006:0257b10": "是有漏。若菩薩。則能分破無明。其所有之鼻。乃是",
    "X33n0625_006:0257b11": "無漏法所生之鼻也。△四示舌根二。初長行。二偈",
    "X33n0625_006:0257b12": "頌。初二。初舉法師。",
    "X33n0625_006:0257b13": "復次常精進。若善男子善女人。受持是經。若讀若誦",
    "X33n0625_006:0257b14": "若解說若書寫。",
    "X33n0625_006:0257b15": "△二明功德二。初總明。",
    "X33n0625_006:0257b16": "得千二百舌功德。",
    "X33n0625_006:0257b17": "△二別舉六。初明舌味皆美。",
    "X33n0625_006:0257b18": "若好若醜。若美不美。及諸苦澀物。在其舌根。皆變成",
    "X33n0625_006:0257b19": "上味。如天甘露。無不美者。",
    "X33n0625_006:0257b20": "謂好美之味固是美矣。即其醜惡不美苦澀之味。",
    "X33n0625_006:0257b21": "若在法師之舌根上。以其舌清淨故。皆變為上妙",
    "X33n0625_006:0257b22": "之味也。所以能變者。以此經乃是一相一味。純一",
    "X33n0625_006:0257b23": "醍醐妙味。故能受持之。而得舌根清淨。則天然能",
    "X33n0625_006:0257b24": "變苦澀之味。而成上妙之味也。例如世人身得康",
    "X33n0625_006:0257c01": "泰。心得快利。則粗惡之味。亦覺甘美。若有病有惱。",
    "X33n0625_006:0257c02": "則雖上味。亦覺無味也。△二明說法皆妙。",
    "X33n0625_006:0257c03": "若以舌根。於大眾中。有所演說。出深妙聲。能入其心。",
    "X33n0625_006:0257c04": "皆令歡喜快樂。",
    "X33n0625_006:0257c05": "於大眾中等者。既在大眾。則人自眾多。機亦不一。",
    "X33n0625_006:0257c06": "故演說時。還逗其機。而或說於小。或說於大。或說",
    "X33n0625_006:0257c07": "偏。或說圓。種種不同。若小機為其說小。則小能入",
    "X33n0625_006:0257c08": "心。若大機為其說大。則大能入心。既皆能入其心。",
    "X33n0625_006:0257c09": "則皆令得歡喜。究竟小亦引歸於大。而得歡喜也。",
    "X33n0625_006:0257c10": "△三明男女修敬。",
    "X33n0625_006:0257c11": "又諸天子天女。釋梵諸天。聞是深妙音聲。有所演說。",
    "X33n0625_006:0257c12": "言論次第。皆悉來聽。及諸龍龍女。夜叉夜叉女。乾闥",
    "X33n0625_006:0257c13": "婆乾闥婆女。阿修羅阿修羅女。迦樓羅迦樓羅女。緊",
    "X33n0625_006:0257c14": "那羅緊那羅女。摩睺羅伽摩睺羅伽女。為聽法故。皆",
    "X33n0625_006:0257c15": "來親近。恭敬供養。",
    "X33n0625_006:0257c16": "言論次第者。謂能說於能詮之教。所詮之理。所起",
    "X33n0625_006:0257c17": "之行。所得之證。而令前人依教顯理。由理起行。由",
    "X33n0625_006:0257c18": "行入證。故言次第也。△四明法俗興供。",
    "X33n0625_006:0257c19": "及比丘比丘尼。優婆塞優婆夷。國王王子。羣臣眷屬。",
    "X33n0625_006:0257c20": "小轉輪王。大轉輪王。七寶千子。內外眷屬。乘其宮殿。",
    "X33n0625_006:0257c21": "俱來聽法。以是菩薩。善說法故。婆羅門居士。國內人",
    "X33n0625_006:0257c22": "民。盡其形壽。隨侍供養。",
    "X33n0625_006:0257c23": "四眾是法眾。國王等是俗眾。國王即粟散王。小轉",
    "X33n0625_006:0257c24": "輪即鐵輪銅輪銀輪。大轉輪即金輪也。七寶千子",
    "X33n0625_006:0258a01": "者。即是輪王必有千子。凡是千子。皆有七寶。故言",
    "X33n0625_006:0258a02": "七寶千子也。王者往也。為一國人民之所歸往也。",
    "X33n0625_006:0258a03": "善說法者。由此菩薩。能知眾生行業根機。而觀機",
    "X33n0625_006:0258a04": "說教。以教逗機。應小則小。應大則大。應偏則偏。應",
    "X33n0625_006:0258a05": "圓則圓。究竟指歸。無小不大。無偏不圓。乃名善說",
    "X33n0625_006:0258a06": "法也。△五明四聖樂見。",
    "X33n0625_006:0258a07": "又諸聲聞。辟支佛。菩薩。諸佛。常樂見之。",
    "X33n0625_006:0258a08": "若聲聞支佛菩薩。此是三乘。是偏是真是權。今法",
    "X33n0625_006:0258a09": "師所說。乃是一乘圓中之實。則三自當會歸於一。",
    "X33n0625_006:0258a10": "偏自當會歸於圓。真自當會歸於中。權自當會歸",
    "X33n0625_006:0258a11": "於實。理應樂見之者。若在諸佛。何以而亦樂見。蓋",
    "X33n0625_006:0258a12": "藏通兩教。果頭之佛所證。但是偏真。則雖是佛。亦",
    "X33n0625_006:0258a13": "須會歸圓中。故亦樂見。若別教佛。乃是歷別但中。",
    "X33n0625_006:0258a14": "秪破十二品無明。故亦樂見。若圓教佛。雖則智滿。",
    "X33n0625_006:0258a15": "斷圓。因窮。果極。然在所說之法。全賴此之法師。以",
    "X33n0625_006:0258a16": "為流通。若不流通。則法自滅。故言樂見之也。△六",
    "X33n0625_006:0258a17": "明諸佛皆向。",
    "X33n0625_006:0258a18": "是人所在方面。諸佛皆向其處說法。悉能受持。一切",
    "X33n0625_006:0258a19": "佛法。又能出於深妙法音。",
    "X33n0625_006:0258a20": "所以諸佛向其處者。如上迹門法師品云。若有受",
    "X33n0625_006:0258a21": "持讀誦此經典者。我則現身。在其人前。若有忘失",
    "X33n0625_006:0258a22": "句逗。還為說之。令得通利。故此中亦然也。總由能",
    "X33n0625_006:0258a23": "達實相之理。而為說法。與十方諸佛。所證所說。無",
    "X33n0625_006:0258a24": "二無別。是以諸佛皆向其處也。悉能受持佛法者。",
    "X33n0625_006:0258b01": "不獨向其處而已。更為其說法。而令得陀羅尼。悉",
    "X33n0625_006:0258b02": "能總持一切佛法也。又能出於妙音者。此之法師。",
    "X33n0625_006:0258b03": "有說皆妙。已能出深妙音矣。今為諸佛威神所被。",
    "X33n0625_006:0258b04": "故又能出於深妙法也。而令聞者皆得歡喜也。△",
    "X33n0625_006:0258b05": "二偈頌五。初頌舌味皆美。",
    "X33n0625_006:0258b06": "爾時世尊。欲重宣此義。而說偈言。",
    "X33n0625_006:0258b07": "是人舌根淨。終不受惡味。其有所食噉。悉皆成甘露。",
    "X33n0625_006:0258b08": "△二頌說法皆妙。",
    "X33n0625_006:0258b09": "以深淨妙聲。於大眾說法。以諸因緣喻。引導眾生心。",
    "X33n0625_006:0258b10": "聞者皆歡喜。設諸上供養。",
    "X33n0625_006:0258b11": "深淨妙聲者。深即深遠。淨即清淨。妙即微妙。以深",
    "X33n0625_006:0258b12": "遠清淨微妙之聲。於天人大眾之中。還說深遠清",
    "X33n0625_006:0258b13": "淨微妙之法。故言以深淨妙聲。於大眾說法也。以",
    "X33n0625_006:0258b14": "諸因緣等者。機有小者。則當逗之於小。故更以諸",
    "X33n0625_006:0258b15": "因緣譬喻。為其演說。而誘引開導其心。使得成就",
    "X33n0625_006:0258b16": "於小。而後歸之於大也。小機聞於小法。則自歡喜。",
    "X33n0625_006:0258b17": "而設諸上供。大機聞於大法。亦必歡喜。而設上供",
    "X33n0625_006:0258b18": "也。然機小之人。究竟令人於大。故得歡喜也。△三",
    "X33n0625_006:0258b19": "頌男女修敬。",
    "X33n0625_006:0258b20": "諸天龍夜叉。及阿修羅等。皆以恭敬心。而共來聽法。",
    "X33n0625_006:0258b21": "是說法之人。若欲以妙音。徧滿三千界。隨意即能至。",
    "X33n0625_006:0258b22": "妙音徧滿能至者。總由此之法師。已能了達一多",
    "X33n0625_006:0258b23": "無礙。近遠一如之實相妙理。故能如是也。蓋妙音",
    "X33n0625_006:0258b24": "是一。三千是多。妙音是近。三千是遠。而實相之理。",
    "X33n0625_006:0258c01": "則一多無礙。近遠一如之者。今能了達此之實相。",
    "X33n0625_006:0258c02": "則妙音之一不為一。三千之多不為多。妙音之近",
    "X33n0625_006:0258c03": "不為近。三千之遠不為遠。故能以妙音徧滿三千。",
    "X33n0625_006:0258c04": "隨意即能至也。△四頌法俗興供。",
    "X33n0625_006:0258c05": "大小轉輪王。及千子眷屬。合掌恭敬心。常來聽受法。",
    "X33n0625_006:0258c06": "諸天龍夜叉。羅剎毗舍闍。亦以歡喜心。常樂來供養。",
    "X33n0625_006:0258c07": "梵天王魔王。自在大自在。如是諸天眾。常來至其所。",
    "X33n0625_006:0258c08": "此興供中。但頌俗眾。而略法眾。然俗眾中。亦必有",
    "X33n0625_006:0258c09": "法眾等。長行可見。自在即欲界頂天。他化自在也。",
    "X33n0625_006:0258c10": "大自在即色界頂天。摩醯首羅也。△五頌四聖樂",
    "X33n0625_006:0258c11": "見。",
    "X33n0625_006:0258c12": "諸佛及弟子。聞其說法音。常念而守護。或時為現身。",
    "X33n0625_006:0258c13": "諸佛二字。頌長行中皆向也。弟子二字。即是三乘",
    "X33n0625_006:0258c14": "之人。頌長行中樂見也。△五示身根二。初長行。二",
    "X33n0625_006:0258c15": "偈頌。初二。初舉法師。",
    "X33n0625_006:0258c16": "復次常精進。若善男子善女人。受持是經。若讀若誦",
    "X33n0625_006:0258c17": "若解說書寫。",
    "X33n0625_006:0258c18": "△二明功德二。初略明。",
    "X33n0625_006:0258c19": "得八百身功德。得清淨身。如淨琉璃。眾生喜見。",
    "X33n0625_006:0258c20": "如淨琉璃者。清淨琉璃。則能顯現一切物像。今法",
    "X33n0625_006:0258c21": "師身根清淨。亦能顯現一切物像。如淨琉璃。由其",
    "X33n0625_006:0258c22": "清淨。故一切眾生。莫不皆喜見也。△二廣明二。初",
    "X33n0625_006:0258c23": "明現六凡像。二明現四聖像。初二。初總明。",
    "X33n0625_006:0258c24": "其身淨故。三千大千世界。眾生生時死時。上下好醜。",
    "X33n0625_006:0259a01": "生善處惡處。悉於中現。",
    "X33n0625_006:0259a02": "生時死時等者。因緣和合則生。因緣別離則死。因",
    "X33n0625_006:0259a03": "緣輕升為上。重墜為下。上則是好美之色心。下則",
    "X33n0625_006:0259a04": "是醜惡之色心。人天修羅是善處。地獄鬼畜是惡",
    "X33n0625_006:0259a05": "處也。△二別明。",
    "X33n0625_006:0259a06": "及鐵圍山。大鐵圍山。彌樓山。摩訶彌樓山等諸山。及",
    "X33n0625_006:0259a07": "其中眾生。悉於中現。下至阿鼻地獄。上至有頂所有。",
    "X33n0625_006:0259a08": "及眾生悉於中現。",
    "X33n0625_006:0259a09": "初橫現。鐵圍等是依報。及其中眾生是正報。次下",
    "X33n0625_006:0259a10": "至明其竪現。上至所有是依報。及眾生是正報也。",
    "X33n0625_006:0259a11": "△二明現四聖像。",
    "X33n0625_006:0259a12": "若聲聞辟支佛。菩薩諸佛說法。皆於身中。現其色像。",
    "X33n0625_006:0259a13": "言此六凡四聖。皆能現者。蓋眾生身中。本具十界。",
    "X33n0625_006:0259a14": "總由眾生起諸分別貪愛。故使本來周徧通徹者。",
    "X33n0625_006:0259a15": "成於局小障塞。不能顯現。今此法師能受持此經。",
    "X33n0625_006:0259a16": "而得身根清淨。破於見思。則種種貪愛分別。已能",
    "X33n0625_006:0259a17": "盡情除去。法爾自能成於通徹周徧。故即此父母",
    "X33n0625_006:0259a18": "所生之身中。隨其三途也能現。隨其人天也能現。",
    "X33n0625_006:0259a19": "隨其聲聞支佛也能現。隨其菩薩諸佛也能現。此",
    "X33n0625_006:0259a20": "無他。總由眾生身中本具十界故也。於此則可知",
    "X33n0625_006:0259a21": "性具矣。若非性具十界。何能於此身中。圓現十界",
    "X33n0625_006:0259a22": "色像耶。△二偈頌二。初正頌。二結成。初二。初頌略",
    "X33n0625_006:0259a23": "明。",
    "X33n0625_006:0259a24": "爾時世尊。欲重宣此義。說偈言。",
    "X33n0625_006:0259b01": "若持法華者。其身甚清淨。如彼淨琉璃。眾生皆喜見。",
    "X33n0625_006:0259b02": "又如淨明鏡。悉見諸色像。菩薩於淨身。皆見世所有。",
    "X33n0625_006:0259b03": "唯獨自明了。餘人所不見。",
    "X33n0625_006:0259b04": "初二句是法。次一行是喻。三二句是合。四二句是",
    "X33n0625_006:0259b05": "釋疑也。釋疑者。雖則十界圓現。但法師自見。餘不",
    "X33n0625_006:0259b06": "能見。以其身根清淨。相似證實相故。△二頌廣明。",
    "X33n0625_006:0259b07": "三千世界中。一切諸羣萌。天人阿修羅。地獄鬼畜生。",
    "X33n0625_006:0259b08": "如是諸色像。皆於身中現。諸天等宮殿。乃至於有頂。",
    "X33n0625_006:0259b09": "鐵圍及彌樓。摩訶彌樓山。諸大海水等。皆於身中現。",
    "X33n0625_006:0259b10": "諸佛及聲聞。佛子菩薩等。若獨若在眾。說法悉皆現。",
    "X33n0625_006:0259b11": "初三行頌六凡。次頌四聖。初中。初行半是正報。次",
    "X33n0625_006:0259b12": "行半是依報。次諸佛下一行頌四聖。若獨若在眾",
    "X33n0625_006:0259b13": "說法悉皆現者。謂諸佛菩薩及二乘。或獨為一人",
    "X33n0625_006:0259b14": "說法。或在眾中說法。而四聖悉皆現色像於其身",
    "X33n0625_006:0259b15": "中也。△二結成。",
    "X33n0625_006:0259b16": "雖未得無漏。法性之妙身。以清淨常體。一切於中現。",
    "X33n0625_006:0259b17": "△六示意根二。初長行。二偈頌。初二。初舉法師。",
    "X33n0625_006:0259b18": "復次常精進。若善男子善女人。如來滅後。受持是經。",
    "X33n0625_006:0259b19": "若讀若誦若解說若書寫。",
    "X33n0625_006:0259b20": "△二明功德三。初略明。",
    "X33n0625_006:0259b21": "得千二百意功德。",
    "X33n0625_006:0259b22": "△二廣明二。初明知四聖法。二明知六趣法。初三。",
    "X33n0625_006:0259b23": "初聞一解多。",
    "X33n0625_006:0259b24": "以是清淨意根。乃至聞一偈一句。通達無量無邊之",
    "X33n0625_006:0259c01": "義。",
    "X33n0625_006:0259c02": "一偈一句是少。無量無邊是多。何以所聞是一。能",
    "X33n0625_006:0259c03": "解於多。蓋一句一偈雖是少。而所詮諸法實相。無",
    "X33n0625_006:0259c04": "量無邊雖是多。所詮亦唯諸法實相。以其多少雖",
    "X33n0625_006:0259c05": "殊。而同一諸法實相。故能聞一而解多也。△二隨",
    "X33n0625_006:0259c06": "解能說。",
    "X33n0625_006:0259c07": "解是義已。能演說一句一偈。至於一月四月。乃至一",
    "X33n0625_006:0259c08": "歲。",
    "X33n0625_006:0259c09": "演說一句等。即演說上所聞法華經。一句一偈也。",
    "X33n0625_006:0259c10": "然或有小。則還當逗之於小。故不妨更演說菩薩",
    "X33n0625_006:0259c11": "乘法。如一月。演說聲聞乘。四諦法如四月。演說支",
    "X33n0625_006:0259c12": "佛乘。十二因緣法。如一歲也。△三所說皆正。",
    "X33n0625_006:0259c13": "諸所說法。隨其義趣。皆與實相。不相違背。若說俗間",
    "X33n0625_006:0259c14": "經書。治世語言。資生業等。皆順正法。",
    "X33n0625_006:0259c15": "隨其義趣等者。若說微妙之法。則自然與實相不",
    "X33n0625_006:0259c16": "背。即其所說三乘之法。亦復與實相不背。以其所",
    "X33n0625_006:0259c17": "解本圓。說三乘者。不過逗眾生機宜。究其本意。元",
    "X33n0625_006:0259c18": "欲會歸於實。故不相背也。再尅實論之。聲聞四諦",
    "X33n0625_006:0259c19": "之法。全體即是無作四諦。支佛因緣之法。全體即",
    "X33n0625_006:0259c20": "是不思議十二因緣。菩薩之事六度。全體即是微",
    "X33n0625_006:0259c21": "妙理六度。故三乘之法。與實相不相違背也。若說",
    "X33n0625_006:0259c22": "俗間等者。謂不但所說三乘。與實相不背。即說世",
    "X33n0625_006:0259c23": "間之法。亦復皆順實相正法。而不相背。以其即俗",
    "X33n0625_006:0259c24": "而是中。即世間而是出世間上上之法故也。由其",
    "X33n0625_006:0260a01": "已得意根清淨。已得相應相似。已能了達實相。已",
    "X33n0625_006:0260a02": "能破於見思。故得如是。若未得意根清淨者。恐未",
    "X33n0625_006:0260a03": "能如是也。△二明知六趣法。",
    "X33n0625_006:0260a04": "三千大千世界。六趣眾生。心之所行。心所動作。心所",
    "X33n0625_006:0260a05": "戲論。皆悉知之。",
    "X33n0625_006:0260a06": "心所戲論者。即是執有非無。執無非有。以雙亦。非",
    "X33n0625_006:0260a07": "雙非。以雙非。非雙亦。乃名戲論也。△三結成。",
    "X33n0625_006:0260a08": "雖未得無漏智慧。而其意根清淨如此。是人有所思",
    "X33n0625_006:0260a09": "惟籌量言說。皆是佛法。無不真實。亦是先佛經中所",
    "X33n0625_006:0260a10": "說。",
    "X33n0625_006:0260a11": "無漏智慧者。一心三智。名無漏智。既一心得於三",
    "X33n0625_006:0260a12": "智。自不漏落空有中也。此無漏知。若登初住。以至",
    "X33n0625_006:0260a13": "妙覺。則能分證究竟而得之。方能咸知十界法。今",
    "X33n0625_006:0260a14": "意根清淨之人。雖未得分證究竟。然已能相似而",
    "X33n0625_006:0260a15": "得。故其意根清淨。能知四聖六趣之法也。是人有",
    "X33n0625_006:0260a16": "所等者。是人雖有思惟言說之不同。然言乃心之",
    "X33n0625_006:0260a17": "聲。思乃言之本。故不但有所思惟。是佛之法。而是",
    "X33n0625_006:0260a18": "真實。即有言所說。亦是佛法。而悉真實。以其能達",
    "X33n0625_006:0260a19": "法法無非法界。相相無非實相故也。亦是先佛所",
    "X33n0625_006:0260a20": "說者。謂不獨皆是我釋迦之法。亦是過去諸佛之",
    "X33n0625_006:0260a21": "法。盖佛佛道同故。既是釋迦之法。則亦是先佛之",
    "X33n0625_006:0260a22": "法。既是先佛之法。則亦是今佛後佛。十方一切諸",
    "X33n0625_006:0260a23": "佛之法。故言亦是先佛經中所說也。△二偈頌三。",
    "X33n0625_006:0260a24": "初頌略明。",
    "X33n0625_006:0260b01": "爾時世尊。欲重宣此義。而說偈言。",
    "X33n0625_006:0260b02": "是人意根淨。明利無濁穢。",
    "X33n0625_006:0260b03": "△二頌廣明三。初頌知四聖法。",
    "X33n0625_006:0260b04": "以此妙意根。知上中下法。乃至聞一偈。通達無量義。",
    "X33n0625_006:0260b05": "次第如法說。月四月至歲。",
    "X33n0625_006:0260b06": "言妙意根者。此經乃是甚深微妙之者。今既能受",
    "X33n0625_006:0260b07": "持流通。則得於此經之妙用。而能達有漏即是無",
    "X33n0625_006:0260b08": "漏。了生滅即是不生滅。體垢染即是清淨。故言妙",
    "X33n0625_006:0260b09": "意根也。上中下法。若一往則以三乘為上中下。就",
    "X33n0625_006:0260b10": "文尅論。即三周為上中下也。乃至二句。頌上一句",
    "X33n0625_006:0260b11": "一偈無量無邊義耳。次第二句。正頌三乘等法也。",
    "X33n0625_006:0260b12": "月即一月。頌菩薩法。四月至歲可知矣。△二頌知",
    "X33n0625_006:0260b13": "六趣法。",
    "X33n0625_006:0260b14": "是世界內外。一切諸眾生。若天龍及人。夜义鬼神等。",
    "X33n0625_006:0260b15": "其在六趣中。所念若干種。持法華之報。一時皆悉知。",
    "X33n0625_006:0260b16": "△三更頌諸佛法。",
    "X33n0625_006:0260b17": "十方無數佛。百福莊嚴相。為眾生說法。悉聞能受持。",
    "X33n0625_006:0260b18": "思惟無量義。說法亦無量。終始不忘錯。以持法華故。",
    "X33n0625_006:0260b19": "悉知諸法相。隨義識次第。達名字語言。如所知演說。",
    "X33n0625_006:0260b20": "此人有所說。皆是先佛法。以演此法故。於眾無所畏。",
    "X33n0625_006:0260b21": "思惟無量義者。是自行。說法亦無量。是化他。隨義",
    "X33n0625_006:0260b22": "識次第。是所詮。達名字語言。是能詮也。言次第者。",
    "X33n0625_006:0260b23": "即是知於能詮之教。而顯所詮之理。由理起行。由",
    "X33n0625_006:0260b24": "行入證。故言識次第也。△三頌結成。",
    "X33n0625_006:0260c01": "持法華經者。意根淨若斯。雖未得無漏。先有如是相。",
    "X33n0625_006:0260c02": "是人持此經。安住希有地。為一切眾生。歡喜而愛敬。",
    "X33n0625_006:0260c03": "能以千萬種。善巧之語言。分別而說法。持法華經故。",
    "X33n0625_006:0260c04": "住希有地者。此經於已今當說之中。甚為希有。即",
    "X33n0625_006:0260c05": "其所住之地。亦復是希有也。此經九界同歸佛界。",
    "X33n0625_006:0260c06": "三乘咸會一乘。所以安住希有之地。為一切所敬",
    "X33n0625_006:0260c07": "也。若眾生歡喜愛敬。則有可化之機矣。然機必有",
    "X33n0625_006:0260c08": "於大小不同。故即因機說教。能以千萬種善巧之",
    "X33n0625_006:0260c09": "言。分別說法也。分別者。即分別此是小。此是大。此",
    "X33n0625_006:0260c10": "是漸。此是頓。此是偏。此是圓。此是權。此是實。既分",
    "X33n0625_006:0260c11": "別已。應小則小。乃至應實則實。終以小等者。皆引",
    "X33n0625_006:0260c12": "歸於圓實。此乃名為能以千萬種善巧之言分別",
    "X33n0625_006:0260c13": "說法。能如是者。由持法華故也。釋法師功德品已",
    "X33n0625_006:0260c14": "竟。",
    "X33n0625_006:0260c15": "妙法蓮華經常不輕菩薩品第二十",
    "X33n0625_006:0260c16": "若推此品之次第相生。總由如來長遠壽量已明。",
    "X33n0625_006:0260c17": "法身之記已授。則本門之能事畢矣。而所重者。惟",
    "X33n0625_006:0260c18": "在流通。故遂發明現在四信。滅後五品。及以初隨",
    "X33n0625_006:0260c19": "喜品之因功德。六根清淨之果功德。重重為之勸",
    "X33n0625_006:0260c20": "讚流通。然若不為之證明。則人猶未之信。今欲證",
    "X33n0625_006:0260c21": "明能受持流通此經。則自能得於因果之功德。故",
    "X33n0625_006:0260c22": "有此不輕菩薩一品。乃是證成流通所得功德之",
    "X33n0625_006:0260c23": "文也。品題標於常不輕菩薩者。蓋一經所談。在迹",
    "X33n0625_006:0260c24": "門則唯是開示悟入佛之知見。在本門則唯是常",
    "X33n0625_006:0261a01": "住不滅長遠壽量。如此佛知佛見。長遠壽量。雖如",
    "X33n0625_006:0261a02": "來為之究竟證得。亦是現前一切眾生之所同具。",
    "X33n0625_006:0261a03": "本來生佛一如。凡聖平等。所謂佛性者是也。此之",
    "X33n0625_006:0261a04": "佛性。雖是平等。乃在眾生迷而不知。唯如來則覺",
    "X33n0625_006:0261a05": "而能證。今不輕菩薩。欲流通此經。故凡有所見。即",
    "X33n0625_006:0261a06": "便唱言。汝等皆當作佛。遠見四眾。亦復唱言。汝等",
    "X33n0625_006:0261a07": "皆當作佛。乃至或以杖木瓦石。而打擲之。猶避走",
    "X33n0625_006:0261a08": "遠住。高聲唱言。汝等皆當作佛。以其能忍難弘經。",
    "X33n0625_006:0261a09": "得諸功德。當時不信之者。以之為號。如來說經之",
    "X33n0625_006:0261a10": "時。以之為證。故經家結集之時。即以之而為一品",
    "X33n0625_006:0261a11": "之題。乃標云常不輕菩薩品也。總由其能身行不",
    "X33n0625_006:0261a12": "輕之行。意存不輕之解。口宣不輕之教。故目其人。",
    "X33n0625_006:0261a13": "為常不輕。自能了於佛之知見。復能以之教人。則",
    "X33n0625_006:0261a14": "自他俱利。故言菩薩也。△品文分為二。初指前罪",
    "X33n0625_006:0261a15": "福。",
    "X33n0625_006:0261a16": "爾時佛告得大勢菩薩摩訶薩。汝今當知。若比丘比",
    "X33n0625_006:0261a17": "丘尼。優婆塞優婆夷。持法華經者。若有惡口罵詈誹",
    "X33n0625_006:0261a18": "謗。獲大罪報。如前所說。其所得功德。如向所說。眼耳",
    "X33n0625_006:0261a19": "鼻舌身意清淨。",
    "X33n0625_006:0261a20": "告得大勢者。蓋若於末世通經之時。則眾生之障",
    "X33n0625_006:0261a21": "日深。而智慧日少。故欲弘通者。須如得大勢。方能",
    "X33n0625_006:0261a22": "忍難弘經。方能行於三種軌則。四安樂行。而得此",
    "X33n0625_006:0261a23": "經之在在流通故也。汝今下正告。謂我上來已經",
    "X33n0625_006:0261a24": "發明。若有毀謗持此經者。得無量罪。若有能為護",
    "X33n0625_006:0261b01": "持此經者。得諸功德。汝今應當知之也。若比丘下。",
    "X33n0625_006:0261b02": "指前毀者有罪。獲大罪報者。若無端罵詈。鑿空謗",
    "X33n0625_006:0261b03": "毀於平常之人。亦常獲得罪報。今乃罵詈誹謗於",
    "X33n0625_006:0261b04": "受持法華經者。故獲大罪報也。如前所說。即迹門",
    "X33n0625_006:0261b05": "法師品中云。若有惡人。常毀罵佛。其罪尚輕。若以",
    "X33n0625_006:0261b06": "一言。毀訾讀誦受持法華經者。其罪甚重是也。蓋",
    "X33n0625_006:0261b07": "佛已得究竟。雖譽之而不加增。雖毀之而不加損。",
    "X33n0625_006:0261b08": "故罪尚輕。若毀於受持之人。則退其大心。而為之",
    "X33n0625_006:0261b09": "墮落者有之。故罪甚重也。其所下。指受持者有福",
    "X33n0625_006:0261b10": "也。△二明今信毀二。初長行。二偈頌。初三。初明因",
    "X33n0625_006:0261b11": "由。二釋明義。三顯果報。初二。初明一佛。",
    "X33n0625_006:0261b12": "得大勢。乃往古昔過無量無邊。不可思議阿僧祇劫。",
    "X33n0625_006:0261b13": "有佛名威音王如來。應供。正徧知。明行足。善逝世間",
    "X33n0625_006:0261b14": "解。無上士。調御丈夫。天人師。佛。世尊。",
    "X33n0625_006:0261b15": "乃往等。舉其時分也。有佛下。出名號也。言威音王",
    "X33n0625_006:0261b16": "者。以其破一切惑。而惑無不破。顯一切智。而智無",
    "X33n0625_006:0261b17": "不顯。故言威。以其說一切法。而法無不說。被一切",
    "X33n0625_006:0261b18": "機。而機無不被。故言音。就其破惑。而破無所破。顯",
    "X33n0625_006:0261b19": "智而顯無所顯。而又不妨以智破惑。由惑顯智。惑",
    "X33n0625_006:0261b20": "智相成。則破惑顯智。而得自在。就其說法。而說無",
    "X33n0625_006:0261b21": "所說。被機而被無所被。而又不妨以法逗機。因機",
    "X33n0625_006:0261b22": "說教。機法相泯。則說法被機。而得自在。故言王也。",
    "X33n0625_006:0261b23": "劫名離衰。國名大成。",
    "X33n0625_006:0261b24": "劫名離衰者。以其惑無不破。智無不顯。則一切法。",
    "X33n0625_006:0261c01": "所有兇衰。自能遠離。故其劫名離衰也。國名大成",
    "X33n0625_006:0261c02": "者。以其無法不說。無機不被。則國中所有眾生。無",
    "X33n0625_006:0261c03": "不成就。故其國名大成也。",
    "X33n0625_006:0261c04": "其威音王佛。於彼世中。為天人阿修羅說法。為求聲",
    "X33n0625_006:0261c05": "聞者。說應四諦法。度生老病死。究竟涅槃。為求辟支",
    "X33n0625_006:0261c06": "佛者。說應十二因緣法。為諸菩薩。因阿耨多羅三藐",
    "X33n0625_006:0261c07": "三菩提。說應六波羅蜜法。究竟佛慧。得大勢。是威音",
    "X33n0625_006:0261c08": "王佛壽。四十萬億。那由他恒河沙劫。正法住世。劫數",
    "X33n0625_006:0261c09": "如一閻浮提微塵。像法住世。劫數如四天下微塵。其",
    "X33n0625_006:0261c10": "佛饒益眾生已。然後滅度。",
    "X33n0625_006:0261c11": "初是說三乘法。究竟佛慧。是說一乘之法。即是究",
    "X33n0625_006:0261c12": "竟令得開示悟入佛之知見。究竟令得證於長遠",
    "X33n0625_006:0261c13": "壽命也。蓋佛佛道同。故今釋迦法爾。先開於三。後",
    "X33n0625_006:0261c14": "顯於一。而威音王佛。亦復如是也。是威音等。明壽",
    "X33n0625_006:0261c15": "命正像也。正法如一閻浮提微塵者。即是以南閻",
    "X33n0625_006:0261c16": "浮提一洲。抹為微塵。一塵一劫。相與適等也。像法",
    "X33n0625_006:0261c17": "劫數。故如四洲之塵也。饒益眾生已。然後滅度者。",
    "X33n0625_006:0261c18": "彼佛出世之意。不過欲豐饒利益眾生而已。今既",
    "X33n0625_006:0261c19": "欲先開三。而三已開。欲後顯一。而一已顯。則已得",
    "X33n0625_006:0261c20": "大饒益眾生矣。更有應以滅度而得度者。則還入",
    "X33n0625_006:0261c21": "於滅度也。△二明多佛。",
    "X33n0625_006:0261c22": "正法像法。滅盡之後。於此國土。復有佛出。亦號威音",
    "X33n0625_006:0261c23": "王如來。應供。正徧知。明行足。善逝世間解。無上士。調",
    "X33n0625_006:0261c24": "御丈夫。天人師。佛。世尊。如是次第。有二萬億佛。皆同",
    "X33n0625_006:0262a01": "一號。",
    "X33n0625_006:0262a02": "皆同一號者。同號威音王也。名字既同。則劫國說",
    "X33n0625_006:0262a03": "法壽命正像。莫不同也。△二釋名義。因由既明。則",
    "X33n0625_006:0262a04": "自當出信毀者之名與義矣。文分為二。初出名。",
    "X33n0625_006:0262a05": "最初威音王如來。既已滅度。正法滅後。於像法中。增",
    "X33n0625_006:0262a06": "上慢比丘。有大勢力。爾時有一菩薩比丘。名常不輕。",
    "X33n0625_006:0262a07": "最初等是時分。增上慢比丘。是出其毀者之名也。",
    "X33n0625_006:0262a08": "以其未得初果。謂得初果。未證四果。謂證四果。故",
    "X33n0625_006:0262a09": "名增上慢。有大勢力者。若佛在世時。自有智人能",
    "X33n0625_006:0262a10": "知彼。是自謂為得。自謂為證。而實未得未證者也。",
    "X33n0625_006:0262a11": "以像法中人。無智慧故。彼謂為得為證。即信其已",
    "X33n0625_006:0262a12": "得已證之者。由是王臣人民。皆信伏隨從。而彼則",
    "X33n0625_006:0262a13": "因之有大勢力也。爾時下。出信者之名也。言菩薩",
    "X33n0625_006:0262a14": "比丘者。以其此比丘。而能行於菩薩之道。故名菩",
    "X33n0625_006:0262a15": "薩比丘。名常不輕者。以其身能行於不輕之行。口",
    "X33n0625_006:0262a16": "能宣於不輕之教。意能存於不輕之解故也。△二",
    "X33n0625_006:0262a17": "釋義三。初標徵。",
    "X33n0625_006:0262a18": "得大勢。以何因緣。名常不輕。",
    "X33n0625_006:0262a19": "△二釋成二。初釋信者名義。二釋毀者名義。初二。",
    "X33n0625_006:0262a20": "初明凡有所見。",
    "X33n0625_006:0262a21": "是比丘。凡有所見。若比丘比丘尼。優婆塞優婆夷。皆",
    "X33n0625_006:0262a22": "悉禮拜讚嘆。而作是言。我深敬汝等。不敢輕慢。所以",
    "X33n0625_006:0262a23": "者何。汝等皆行菩薩道。當得作佛。而是比丘。不專讀",
    "X33n0625_006:0262a24": "誦經典。但行禮拜。",
    "X33n0625_006:0262b01": "汝等皆行等者。謂汝等現前所行。皆是菩薩之道。",
    "X33n0625_006:0262b02": "則當來必得作佛也。蓋此比丘。已知此經所詮。一",
    "X33n0625_006:0262b03": "切眾生。皆有佛之知見故。即以比丘比丘尼所行。",
    "X33n0625_006:0262b04": "雖是三乘。而當體全即一乘。即優婆塞優婆夷所",
    "X33n0625_006:0262b05": "行。雖是戒善。亦當體全即一乘。故欲流通此之妙",
    "X33n0625_006:0262b06": "經。乃見於四眾。即言汝等皆行菩薩之道當得作",
    "X33n0625_006:0262b07": "佛也。不專讀誦經典但行禮拜者。謂此之比丘。亦",
    "X33n0625_006:0262b08": "不專於讀誦此之妙法等經。但是凡見四眾。便行",
    "X33n0625_006:0262b09": "禮拜。而作是言。汝等皆當作佛而已。此正所謂一",
    "X33n0625_006:0262b10": "念隨喜。亦即所謂一句法師是也。以一經所詮。唯",
    "X33n0625_006:0262b11": "是佛之知見。今此比丘。已能圓信圓解。一切眾生。",
    "X33n0625_006:0262b12": "皆具有佛之知見。故不見則已。若有所見。即與其",
    "X33n0625_006:0262b13": "下強毒之種。而授與正因之記。是則雖是一句。而",
    "X33n0625_006:0262b14": "亦是流通妙經也。△二遠見故往。",
    "X33n0625_006:0262b15": "乃至遠見四眾。亦復故往禮拜讚嘆。而作是言。我不",
    "X33n0625_006:0262b16": "敢輕於汝等。汝等皆當作佛。",
    "X33n0625_006:0262b17": "所以有此二番者。蓋前之凡有所見。即是流通迹",
    "X33n0625_006:0262b18": "門。次之遠見故往。亦言汝等皆當作佛。是明其皆",
    "X33n0625_006:0262b19": "當證於長遠壽命。乃是流通本門也。△二釋毀者",
    "X33n0625_006:0262b20": "名義。",
    "X33n0625_006:0262b21": "四眾之中。有生瞋恚。心不淨者。惡口罵詈。言是無智",
    "X33n0625_006:0262b22": "比丘。從何所來。自言我不輕汝。而與我等授記。當得",
    "X33n0625_006:0262b23": "作佛。我等不用如是虗妄授記。如此經歷多年。常被",
    "X33n0625_006:0262b24": "罵詈。不生瞋恚。常作是言。汝當作佛。說是語時。眾人",
    "X33n0625_006:0262c01": "或以杖木瓦石。而打擲之。避走遠住。猶高聲唱言。我",
    "X33n0625_006:0262c02": "不敢輕於汝等。汝等皆當作佛。",
    "X33n0625_006:0262c03": "有生瞋恚心不淨者。則知其時。亦有能信者矣。言",
    "X33n0625_006:0262c04": "是無智比丘者。謂其不專讀誦。內心無所解知。而",
    "X33n0625_006:0262c05": "無智也。從何所來。謂其所有外身。不知從何方而",
    "X33n0625_006:0262c06": "來也。自言我不等者。謂其口中無知而說也。此正",
    "X33n0625_006:0262c07": "不知其心存不輕解。身行不輕行。口宣不輕教也。",
    "X33n0625_006:0262c08": "言不用虗妄記者。謂若論真實授記。則能記者須",
    "X33n0625_006:0262c09": "是如來。所記者須是菩薩。今汝非如來。我等非菩",
    "X33n0625_006:0262c10": "薩。則知汝所授記。乃虗而不真。妄而不實者也。如",
    "X33n0625_006:0262c11": "此虗妄之記。我等之所不用。意蓋我等比丘比丘",
    "X33n0625_006:0262c12": "尼。行於三乘之法。自能證於真實涅槃之果。我等",
    "X33n0625_006:0262c13": "優婆塞優婆夷。行於戒善之法。自能得於人天真",
    "X33n0625_006:0262c14": "實之果。故不用汝之虗妄授記也。秖是四眾。各認",
    "X33n0625_006:0262c15": "己之所行所得為真實。故言虗妄而不用也。常被",
    "X33n0625_006:0262c16": "罵詈不生瞋恚者。以其能行四安樂行。住於忍辱",
    "X33n0625_006:0262c17": "之地。外不見有所忍之境。內不見有能忍之心。故",
    "X33n0625_006:0262c18": "常被外罵辱。而內心不瞋也。或以杖木等者。以既",
    "X33n0625_006:0262c19": "被罵詈。猶作此語。則益加四眾之瞋恚矣。故以杖",
    "X33n0625_006:0262c20": "木而打之。或以瓦石而擲之也。既被打擲。猶避遠",
    "X33n0625_006:0262c21": "高聲唱言。皆當作佛者。總是知其雖毀不信。終當",
    "X33n0625_006:0262c22": "作佛耳。△三結顯。",
    "X33n0625_006:0262c23": "以其常作是語故。增上慢比丘比丘尼。優婆塞優婆",
    "X33n0625_006:0262c24": "夷。號之為常不輕。",
    "X33n0625_006:0263a01": "言以常作是語。而號之為常不輕者。因是比丘。凡",
    "X33n0625_006:0263a02": "有所見。即作是言。我不敢輕於汝等。汝等皆當作",
    "X33n0625_006:0263a03": "佛。是見近者。常作是語也。乃至遠見四眾。亦復故",
    "X33n0625_006:0263a04": "往讚嘆。而作是言。汝等作佛。是見遠者。常作是語",
    "X33n0625_006:0263a05": "也。眾人或以杖木瓦石而打擲之。猶避走遠住。高",
    "X33n0625_006:0263a06": "聲唱言。我不敢輕於汝等。汝等皆當作佛。是見毀",
    "X33n0625_006:0263a07": "者。常作是語也。此則不但見近者為然。見遠者亦",
    "X33n0625_006:0263a08": "然。又不但見信者為然。見毀者亦然。所以彼四眾",
    "X33n0625_006:0263a09": "人。因其見近者見遠者。信者毀者。皆言我不敢輕",
    "X33n0625_006:0263a10": "汝等。汝等皆當作佛。故即以所說。而名其人。號之",
    "X33n0625_006:0263a11": "為常不輕也。△三顯果報二。初顯信者果報。二顯",
    "X33n0625_006:0263a12": "毀者果報。初三。初正顯。二結會。三勸持。初又三。初",
    "X33n0625_006:0263a13": "顯現報。二顯生報。三顯後報。初二。初明自行。",
    "X33n0625_006:0263a14": "是比丘臨欲終時。於虗空中。具聞威音王佛。先所說",
    "X33n0625_006:0263a15": "法華經。二十千萬億偈。悉能受持。即得如上眼根清",
    "X33n0625_006:0263a16": "淨。耳鼻舌身意根清淨。得是六根清淨已。更增壽命。",
    "X33n0625_006:0263a17": "二百萬億那由他歲。",
    "X33n0625_006:0263a18": "臨欲終時者。乃是將終而未終之時也。於虗空中",
    "X33n0625_006:0263a19": "具聞等者。以由其能流通一句。能受持一句。即一",
    "X33n0625_006:0263a20": "句中。已得了達第一義空。故即於虗空之中。具聞",
    "X33n0625_006:0263a21": "威音王佛。在世所說之全部法華經。受持而不失",
    "X33n0625_006:0263a22": "也。則知前之所說。汝等皆當作佛。乃二十千萬億",
    "X33n0625_006:0263a23": "偈中之一句也。既能受持。則因行已成。故即得六",
    "X33n0625_006:0263a24": "根清淨之近果也。此之六根清淨。即相似六根清",
    "X33n0625_006:0263b01": "淨也。更增壽命者。前則將終未終。今既得近果勝",
    "X33n0625_006:0263b02": "報。故更增壽。而命不終也。△二明化他。",
    "X33n0625_006:0263b03": "廣為人說。是法華經。於時增上慢四眾。比丘比丘尼",
    "X33n0625_006:0263b04": "優婆塞優婆夷。輕賤是人。為作不輕名者。見其得大",
    "X33n0625_006:0263b05": "神通力。樂說辯力。大善寂力。聞其所說。皆信伏隨從。",
    "X33n0625_006:0263b06": "是菩薩復化千萬億眾。令住阿耨多羅三藐三菩提。",
    "X33n0625_006:0263b07": "廣說是經者。前但能受持一句。故但流通一句。今",
    "X33n0625_006:0263b08": "既具聞。而悉能受持。故即廣為人說。此是流通全",
    "X33n0625_006:0263b09": "部也。於時增上慢四眾等者。何以前則罵詈打擲。",
    "X33n0625_006:0263b10": "今乃信伏隨從。前蓋已納種於八識田中。法爾漸",
    "X33n0625_006:0263b11": "得增長。由其增長故。不但口不罵詈。亦且心已信",
    "X33n0625_006:0263b12": "伏。不但手不打擲。亦且身已隨從也。言得大神通",
    "X33n0625_006:0263b13": "力者。神名天心。通名慧性。若未得此天心慧性。則",
    "X33n0625_006:0263b14": "自然昏而不神。塞而不通。今此比丘。能受持流通",
    "X33n0625_006:0263b15": "此之妙法華經。故得此天心慧性。而能神而名之。",
    "X33n0625_006:0263b16": "通而變之。左之右之。無不宜之。故言得大神通。此",
    "X33n0625_006:0263b17": "即得身根清淨也。樂說辯才者。即四無礙辯之一",
    "X33n0625_006:0263b18": "也。未得樂說無礙。則一法但是一法。一句但是一",
    "X33n0625_006:0263b19": "句。一義但是一義。今此比丘。能受持流通此經。而",
    "X33n0625_006:0263b20": "能於一法中演說之。為無量法。於一句中演說之。",
    "X33n0625_006:0263b21": "為無量句。於一義中演說之。為無量義。故言樂說",
    "X33n0625_006:0263b22": "辯才。此即得舌根清淨也。大善寂力者。若二乘沉",
    "X33n0625_006:0263b23": "空滯寂之寂。雖亦名寂。不得名大善寂。今此比丘。",
    "X33n0625_006:0263b24": "受持流通此經。能即寂而照。即照而寂。由於寂照",
    "X33n0625_006:0263c01": "不二。寂照圓融。故言大善寂力。此即得意根清淨",
    "X33n0625_006:0263c02": "也。身舌意之三根既爾。則眼耳鼻之三根亦然。故",
    "X33n0625_006:0263c03": "略而不言也。四眾由見其得六根清淨。故皆信伏",
    "X33n0625_006:0263c04": "隨從。由四眾之信伏隨從。故復化千萬億眾。令安",
    "X33n0625_006:0263c05": "住於菩提也。△二顯生報。",
    "X33n0625_006:0263c06": "命終之後。得值二千億佛。皆同日月燈明。於其法中。",
    "X33n0625_006:0263c07": "說是法華經。",
    "X33n0625_006:0263c08": "佛號日月燈明者。三光之明。全表三智。彼佛能於",
    "X33n0625_006:0263c09": "因中。三智圓觀。果上三智圓顯。如彼日月燈之三",
    "X33n0625_006:0263c10": "光齊照。故以為名也。於其二千億佛法中。說是經",
    "X33n0625_006:0263c11": "者。即是受持流通此經也。△三顯後報。",
    "X33n0625_006:0263c12": "以是因緣。復值二千億佛。同號雲自在燈王。於此諸",
    "X33n0625_006:0263c13": "佛法中。受持讀誦。為諸四眾。說此經典。故得是常眼",
    "X33n0625_006:0263c14": "清淨。耳鼻舌身意諸根清淨。於四眾中說法。心無所",
    "X33n0625_006:0263c15": "畏。得大勢。是常不輕菩薩摩訶薩。供養如是若干諸",
    "X33n0625_006:0263c16": "佛。恭敬尊重讚嘆。種諸善根。於後復值千萬億佛。亦",
    "X33n0625_006:0263c17": "於諸佛法中。說是經典。功德成就。當得作佛。",
    "X33n0625_006:0263c18": "佛號雲自在燈王者。以彼佛能現身如雲。應大機",
    "X33n0625_006:0263c19": "眾生。則現千丈舍那之身。應小機眾生。則現丈六",
    "X33n0625_006:0263c20": "比丘之身。此乃現勝現劣。皆能自在。如雲之卷舒。",
    "X33n0625_006:0263c21": "去來無礙。故名雲自在。又能破障如燈。欲破事障。",
    "X33n0625_006:0263c22": "則事障無不破。欲破理障。則理障無不破。由此破",
    "X33n0625_006:0263c23": "事破理。皆能自在如王。故言燈王也。得是常眼清",
    "X33n0625_006:0263c24": "淨者。上現報中。已得相似六根清淨。今此乃是能",
    "X33n0625_006:0264a01": "得分證六根清淨也。心無所畏者。以其能得六根",
    "X33n0625_006:0264a02": "清淨。則達諸法當體空寂。又能運大慈悲。而柔和",
    "X33n0625_006:0264a03": "善順。故心無所畏也。種諸善根者。即是能修緣了",
    "X33n0625_006:0264a04": "二因之善根也。功德成就者。即是六根功德成就",
    "X33n0625_006:0264a05": "也。上已得於分證六根清淨。今復值於萬億佛。從",
    "X33n0625_006:0264a06": "是分證之中。分之又分。證之又證。則智將滿。斷將",
    "X33n0625_006:0264a07": "圓。因將窮。果將極。故言功德成就當得作佛也。△",
    "X33n0625_006:0264a08": "二結會。",
    "X33n0625_006:0264a09": "得大勢。於意云何。爾時常不輕菩薩。豈異人乎。則我",
    "X33n0625_006:0264a10": "身是。",
    "X33n0625_006:0264a11": "當知釋迦即不輕是。則昔之因。無別以為其因。以",
    "X33n0625_006:0264a12": "此妙法華經。而為其因。今日之果。亦無別以為果。",
    "X33n0625_006:0264a13": "以此妙法華經。而為其果。既因從此成。果從此尅。",
    "X33n0625_006:0264a14": "則不為之受持流通則已。若能受持。若能流通。定",
    "X33n0625_006:0264a15": "能成於因。尅於果。究竟作佛無疑矣。豈但得近相",
    "X33n0625_006:0264a16": "似之果而已哉。△三勸持。",
    "X33n0625_006:0264a17": "若我於宿世。不受持讀誦此經。為他人說者。不能疾",
    "X33n0625_006:0264a18": "得阿耨多羅三藐三菩提。我於先佛所。受持讀誦此",
    "X33n0625_006:0264a19": "經。為人說故。疾得阿耨多羅三藐三菩提。",
    "X33n0625_006:0264a20": "謂我釋迦因中。若不受持流通此經。則今日不能",
    "X33n0625_006:0264a21": "疾得菩提。我所以能疾得無上菩提。由我受持流",
    "X33n0625_006:0264a22": "通故也。我既如是。則現前一切眾生。自當受持流",
    "X33n0625_006:0264a23": "通此經矣。以此經能疾得菩提故。蓋此經乃是純",
    "X33n0625_006:0264a24": "圓獨妙之者。故若能受持。則一生中。便可超登十",
    "X33n0625_006:0264b01": "地。豈不疾得菩提。若受持藏通歷別之經。則紆迴",
    "X33n0625_006:0264b02": "而不能疾得。今圓經是疾得也。故上文云。其有欲",
    "X33n0625_006:0264b03": "疾得。一切種智慧。應受持此經。正此謂也。△二顯",
    "X33n0625_006:0264b04": "毀者果報三。初正顯。二結會。三勸持。初又二。初顯",
    "X33n0625_006:0264b05": "惡報。",
    "X33n0625_006:0264b06": "得大勢。彼時四眾。比丘比丘尼優婆塞優婆夷。以瞋",
    "X33n0625_006:0264b07": "恚意。輕賤我故。二百億劫。常不值佛。不聞法。不見僧。",
    "X33n0625_006:0264b08": "千劫於阿鼻地獄。受大苦惱。",
    "X33n0625_006:0264b09": "彼時者。即不輕比丘。行不輕行之時也。以瞋恚輕",
    "X33n0625_006:0264b10": "賤者。不唯不能信受。而反瞋恚。為其立於不輕之",
    "X33n0625_006:0264b11": "名。即是輕賤也。常不值佛等者。蓋此一部法華之",
    "X33n0625_006:0264b12": "經。能說者。是究竟之人。所說者。是微妙之法。同聞",
    "X33n0625_006:0264b13": "者。是事理和合之僧。乃一體大乘之三寶也。今不",
    "X33n0625_006:0264b14": "輕比丘。為其說於一句。即同全部矣。而彼等不唯",
    "X33n0625_006:0264b15": "不生於信受。而反生於瞋恚。不唯不生於尊重。而",
    "X33n0625_006:0264b16": "反生於輕賤。則不信有三寶矣。由其不信三寶。故",
    "X33n0625_006:0264b17": "於二百億劫之中。常不值佛聞法見僧。既不值於",
    "X33n0625_006:0264b18": "三寶。則其所處。唯是地獄苦報也。△二顯善報。",
    "X33n0625_006:0264b19": "畢是罪已。復遇常不輕菩薩。教化阿耨多羅三藐三",
    "X33n0625_006:0264b20": "菩提。",
    "X33n0625_006:0264b21": "畢是罪者。即謗經之罪也。復遇不輕發菩提心者。",
    "X33n0625_006:0264b22": "蓋彼時雖則不信而生毀謗。當知強毒種子。已下",
    "X33n0625_006:0264b23": "八識田中。而得已聞一切眾生皆當作佛之語。則",
    "X33n0625_006:0264b24": "法爾經無數劫。自能增長。由其種子增長。故遇菩",
    "X33n0625_006:0264c01": "薩。而能發心。然復遇不輕者。既不輕為其下強毒",
    "X33n0625_006:0264c02": "種。則已成其始矣。成始既是不輕。則成終亦須不",
    "X33n0625_006:0264c03": "輕。故復遇之而發心也。由是觀之。則信者固能成",
    "X33n0625_006:0264c04": "就菩提。即不信而毀謗。亦由強毒種子。而能成就。",
    "X33n0625_006:0264c05": "若聞之而既不能信。又不能毀。此所謂悠悠揚揚",
    "X33n0625_006:0264c06": "之凡夫。那有成佛之日。我未如之何也已矣。△二",
    "X33n0625_006:0264c07": "結會。",
    "X33n0625_006:0264c08": "得大勢。於汝意云何。爾時四眾。常輕是菩薩者。豈異",
    "X33n0625_006:0264c09": "人乎。今此會中。跋陀婆羅等五百菩薩。師子月等五",
    "X33n0625_006:0264c10": "百比丘。尼思佛等五百優婆塞。皆於阿耨多羅三藐",
    "X33n0625_006:0264c11": "三菩提。不退轉者是。",
    "X33n0625_006:0264c12": "梵語跋陀羅。此云賢首。以其能為眾賢之首故也。",
    "X33n0625_006:0264c13": "亦云善守。以其善能守護法藏故也。師子月等五",
    "X33n0625_006:0264c14": "百比丘者。此乃略詞。應言五百比丘及比丘尼也。",
    "X33n0625_006:0264c15": "若云尼思佛是優婆塞之名。此則一切經教。曾無",
    "X33n0625_006:0264c16": "此名也。△三勸持。",
    "X33n0625_006:0264c17": "得大勢。當知是法華經。大饒益諸菩薩摩訶薩。能令",
    "X33n0625_006:0264c18": "至於阿耨多羅三藐三菩提。是故諸菩薩摩訶薩。於",
    "X33n0625_006:0264c19": "如來滅後。常應受持讀誦解說書寫是經。",
    "X33n0625_006:0264c20": "言大饒益者。餘經但令正見者得益。不能令邪見",
    "X33n0625_006:0264c21": "者亦得益。但令信受者得益。不能令毀謗者亦得",
    "X33n0625_006:0264c22": "益。則雖是饒益。不名大饒益。今經不唯能令正見",
    "X33n0625_006:0264c23": "信受得益。亦令邪見毀謗者。因於強毒之種。而成",
    "X33n0625_006:0264c24": "就菩提。故云大饒益也。△二偈頌三。初頌明因由。",
    "X33n0625_006:0265a01": "爾時世尊。欲重宣此義。而說偈言。",
    "X33n0625_006:0265a02": "過去有佛。號威音王。神智無量。將導一切。天人龍神。",
    "X33n0625_006:0265a03": "所共供養。",
    "X33n0625_006:0265a04": "神智無量者。神通智慧。皆無限量也。將導一切者。",
    "X33n0625_006:0265a05": "還以自所證之神通智慧。將之導之。令一切眾生。",
    "X33n0625_006:0265a06": "亦得證此無限之神通智慧也。△二頌釋名義。",
    "X33n0625_006:0265a07": "是佛滅後。法欲盡時。有一菩薩。名常不輕。時諸四眾。",
    "X33n0625_006:0265a08": "計著於法。不輕菩薩。往到其所。而語之言。我不輕汝。",
    "X33n0625_006:0265a09": "汝等行道。皆當作佛。諸人聞已。輕毀毀詈。不輕菩薩。",
    "X33n0625_006:0265a10": "能忍受之。",
    "X33n0625_006:0265a11": "是佛滅後。即壽命正法滅盡之後。法欲盡時。即像",
    "X33n0625_006:0265a12": "法欲盡之時也。計著於法者。比丘比丘尼。則念念",
    "X33n0625_006:0265a13": "著於諦緣之法。而以小乘為究竟。優婆塞優婆夷。",
    "X33n0625_006:0265a14": "則念念著於戒善之法。而以人天為究竟也。我不",
    "X33n0625_006:0265a15": "輕汝者。由此比丘。了知一切眾生皆有佛之知見。",
    "X33n0625_006:0265a16": "則依之修證。便於佛無二。故不敢輕慢於汝等也。",
    "X33n0625_006:0265a17": "能忍受之者。以其能三軌持心。內則觀乎法空。外",
    "X33n0625_006:0265a18": "則運於慈悲。中間隨其所有罵詈打擲等。而只是",
    "X33n0625_006:0265a19": "住於柔和善順之地。而忍難弘經也。△三頌顯果",
    "X33n0625_006:0265a20": "報三。初雙頌二報。",
    "X33n0625_006:0265a21": "其罪畢已。臨命終時。得聞此經。六根清淨。神通力故。",
    "X33n0625_006:0265a22": "增益壽命。復為諸人。廣說是經。諸著法眾。皆蒙菩薩。",
    "X33n0625_006:0265a23": "教化成就。令住佛道。不輕命終。值無數佛。說是經故。",
    "X33n0625_006:0265a24": "得無量福。漸具功德。疾成佛道。",
    "X33n0625_006:0265b01": "初其罪畢已一句。是總頌長行毀者罪報之文。即",
    "X33n0625_006:0265b02": "是彼時四眾。以瞋恚輕賤我故。二百億劫常不值",
    "X33n0625_006:0265b03": "佛不聞法不見僧。千劫於阿鼻地獄。受大苦惱。至",
    "X33n0625_006:0265b04": "此方畢。故云其罪畢已也。有人云。如金剛般若所",
    "X33n0625_006:0265b05": "明。若有受持讀誦此經。為人。輕賤故。是人先世罪",
    "X33n0625_006:0265b06": "業。應墮惡道。以今世人輕賤故。先世罪業。即為消",
    "X33n0625_006:0265b07": "滅。若作此解。則在不輕菩薩分中矣。若常不輕豈",
    "X33n0625_006:0265b08": "先世定有罪業。但四眾不信而毀之。非不輕先世",
    "X33n0625_006:0265b09": "有罪。而言其罪畢耳。臨命下。頌信者之報。初是頌",
    "X33n0625_006:0265b10": "現報。不輕命終下一行。頌生報。漸具二句。頌後報",
    "X33n0625_006:0265b11": "也。△二雙頌結會。",
    "X33n0625_006:0265b12": "彼時不輕。則我身是。時四部眾。著法之者。聞不輕言。",
    "X33n0625_006:0265b13": "汝當作佛。以是因緣。值無數佛。此會菩薩。五百之眾。",
    "X33n0625_006:0265b14": "并及四部。清信士女。今於我前。聽法者是。",
    "X33n0625_006:0265b15": "△三雙頌勸持。",
    "X33n0625_006:0265b16": "我於前世。勸是諸人。聽受斯經。第一之法。開示教人。",
    "X33n0625_006:0265b17": "令住涅槃。世世受持。如是經典。億億萬劫。至不可議。",
    "X33n0625_006:0265b18": "時乃得聞。是法華經。億億萬劫。至不可議。諸佛世尊。",
    "X33n0625_006:0265b19": "時說是經。是故行者。於佛滅後。聞如是經。勿生疑惑。",
    "X33n0625_006:0265b20": "應當一心。廣說此經。世世值佛。疾成佛道。",
    "X33n0625_006:0265b21": "言第一之法者。無兼但對帶。唯一純圓獨妙。而非",
    "X33n0625_006:0265b22": "三乘九界七方便所及故也。令住涅槃者。乃大乘",
    "X33n0625_006:0265b23": "不生不滅之涅槃。非小乘偏空涅槃也。世世受持",
    "X33n0625_006:0265b24": "者。即威音王佛時。初則受持一句。後則流通全部。",
    "X33n0625_006:0265c01": "次於二千億日月燈明佛法中。次於雲自在燈王",
    "X33n0625_006:0265c02": "法中。後復於千萬億佛法中。皆受持流通此經。故",
    "X33n0625_006:0265c03": "言世世受持也。億億萬劫下。是約聞經之難。為勸",
    "X33n0625_006:0265c04": "流通也。初一行聞之難也。次一行說之難也。是故",
    "X33n0625_006:0265c05": "下正勸也。意謂今既聞既說。自當於佛滅後。為之",
    "X33n0625_006:0265c06": "在在流通。此是頌次番勸持也。應當一心廣說此",
    "X33n0625_006:0265c07": "經者。謂不應說於人天戒善。二乘諦緣。菩薩度門",
    "X33n0625_006:0265c08": "等。唯應一心受持流通弘此妙法華經也。已上勸",
    "X33n0625_006:0265c09": "讚流通至此而已。釋常不輕菩薩品竟。",
    "X33n0625_006:0265c11": "妙法蓮華經演義卷第六之一",
    "X33n0625_006:0265c14": "妙法蓮華經演義卷第六之二",
    "X33n0625_006:0265c16": "姚秦三藏法師　鳩摩羅什奉　詔譯",
    "X33n0625_006:0265c17": "天台教觀　一松大師　講錄",
    "X33n0625_006:0265c18": "清　東甌釋氏　曉柔廣和　編定",
    "X33n0625_006:0265c19": "妙法蓮華經如來神力品第二十一",
    "X33n0625_006:0265c20": "若論此品之次第相生。總由如來。欲流通此之本",
    "X33n0625_006:0265c21": "門。使不斷絕。以故發明四信五品之因果功德。更",
    "X33n0625_006:0265c22": "引往昔不輕菩薩。以為正成。已為勸讚流通。勸讚",
    "X33n0625_006:0265c23": "既竟。則還當付囑以勸流通。若欲付囑。須先現於",
    "X33n0625_006:0265c24": "神力。故有此如來神力品之一文也。言如來者。以",
    "X33n0625_006:0266a01": "佛有大智慧。有大慈悲。故不住於生死。復不住於",
    "X33n0625_006:0266a02": "涅槃。而能乘如實道。來成正覺。故名如來。若就文",
    "X33n0625_006:0266a03": "而言。則有釋迦如來。有分身如來。而釋迦是主。分",
    "X33n0625_006:0266a04": "身是伴。釋迦是一。分身是多。政所謂一多無礙。主",
    "X33n0625_006:0266a05": "伴圓融。而共現神力也。言神方者。靈妙莫測謂之",
    "X33n0625_006:0266a06": "神。運用自在謂之力。然如來能現於神力者。以其",
    "X33n0625_006:0266a07": "究竟證得三千性相。百界千如。諸法實相之理。故",
    "X33n0625_006:0266a08": "從體起用。稱性發揮。現於十種神力。令諸菩薩天",
    "X33n0625_006:0266a09": "人。覩斯妙用。自然在在流通。永永不絕也。△品文",
    "X33n0625_006:0266a10": "分為二。初長行。二偈頌。初三。初菩薩受命。二如來",
    "X33n0625_006:0266a11": "現通。三結要流通。初二。初經家敘起。",
    "X33n0625_006:0266a12": "爾時千世界。微塵等菩薩摩訶薩。從地湧出者。皆於",
    "X33n0625_006:0266a13": "佛前。一心合掌。瞻仰尊顏。而白佛言。",
    "X33n0625_006:0266a14": "地湧菩薩皆白佛者。由如來於本門序分之中。呼",
    "X33n0625_006:0266a15": "召下方。謂我娑婆世界。有六萬恒河沙等菩薩。能",
    "X33n0625_006:0266a16": "於我滅後。廣說此經。故諸菩薩。聞佛呼召。即從下",
    "X33n0625_006:0266a17": "發來。正為流通此經故也。今壽命已談。正宗已畢。",
    "X33n0625_006:0266a18": "如來更為之勸讚流通。故此菩薩。今乃皆於佛前。",
    "X33n0625_006:0266a19": "陳詞受命弘經也。△二正陳受命。",
    "X33n0625_006:0266a20": "世尊我等於佛滅後。世尊分身所在國土。滅度之處。",
    "X33n0625_006:0266a21": "當廣說此經。所以者何。我等亦自欲得是真淨大法。",
    "X33n0625_006:0266a22": "受持讀誦。解說書寫。而供養之。",
    "X33n0625_006:0266a23": "於佛滅後。是舉其時分。分身國土。是明其處所也。",
    "X33n0625_006:0266a24": "所以下。轉釋受命之意。謂我等所以欲廣說此經",
    "X33n0625_006:0266b01": "者。蓋順如來之命。固當如是矣。然我等亦欲得是",
    "X33n0625_006:0266b02": "真淨大法。故亦當如是也。言真淨大法者。若但得",
    "X33n0625_006:0266b03": "於偏真之智。破於見思之惑。顯於偏真諦理。則亦",
    "X33n0625_006:0266b04": "得名為淨法。而不得名為真淨大法。今言真淨大",
    "X33n0625_006:0266b05": "法者。能得三智而真實。能破三惑而清淨。能顯三",
    "X33n0625_006:0266b06": "諦而廣大。由此得則三智同得。破則三惑皆破。顯",
    "X33n0625_006:0266b07": "則三諦咸顯。而真實清淨廣大。則一自在一切自",
    "X33n0625_006:0266b08": "在。一清淨一切清淨。一究竟一切究竟。乃是不思",
    "X33n0625_006:0266b09": "議三德秘藏。在於此經之中。今者我等亦欲得之。",
    "X33n0625_006:0266b10": "故廣說也。△二如來現通二。初總明。",
    "X33n0625_006:0266b11": "爾時世尊。於文殊師利等。無量百千萬億。舊住娑婆",
    "X33n0625_006:0266b12": "世界。菩薩摩訶薩。及諸比丘比丘尼。優婆塞優婆夷。",
    "X33n0625_006:0266b13": "天龍夜叉。乾闥婆。阿修羅。迦樓羅。緊那羅。摩睺羅伽。",
    "X33n0625_006:0266b14": "人非人等。一切眾前。現大神力。",
    "X33n0625_006:0266b15": "文殊等是迹中所化。舊住等是本中所化。即從地",
    "X33n0625_006:0266b16": "湧出之者。及諸比丘等。是十方雲集分身。所從者",
    "X33n0625_006:0266b17": "也。△二別明十。初吐舌。",
    "X33n0625_006:0266b18": "出廣長舌。上至梵天。",
    "X33n0625_006:0266b19": "出廣長舌等者。蓋一經所談。若權若實。若迹若本。",
    "X33n0625_006:0266b20": "唯是舌根之所說也。如此則舌根為能說。權實本",
    "X33n0625_006:0266b21": "迹為所說。今欲顯所說之勝。以勸流通。則須以能",
    "X33n0625_006:0266b22": "說舌根為表顯。謂能說之舌根。既其廣而且長。上",
    "X33n0625_006:0266b23": "至梵世。則所說之權。必是妙權。所說之實。必是妙",
    "X33n0625_006:0266b24": "實。所說之迹。必是妙迹。所說之本。必是妙本。如是",
    "X33n0625_006:0266c01": "若權若實。若迹若本。一一皆妙。則自當為之在在",
    "X33n0625_006:0266c02": "流通矣。故初即現相。以表所說皆妙。而令流通也。",
    "X33n0625_006:0266c03": "△二放光。",
    "X33n0625_006:0266c04": "一切毛孔。放於無量無數色光。皆悉徧照十方世界。",
    "X33n0625_006:0266c05": "眾寶樹下。獅子座上諸佛。亦復如是。出廣長舌。放無",
    "X33n0625_006:0266c06": "量光。釋迦牟尼佛。及寶樹下。諸佛現神力時。滿百千",
    "X33n0625_006:0266c07": "歲。然後還攝舌相。",
    "X33n0625_006:0266c08": "若迹門中序分。亦能放光。而但眉放。又但是白色。",
    "X33n0625_006:0266c09": "但照東方。今言一切毛孔。不止眉間矣。又言放無",
    "X33n0625_006:0266c10": "量色光。不止白色矣。言徧照十方世界。不止東方",
    "X33n0625_006:0266c11": "矣。種種不同者何也。蓋迹門中。猶未開顯。則唯佛",
    "X33n0625_006:0266c12": "自知耳。故但放眉間白毫之光。而然東方。今則權",
    "X33n0625_006:0266c13": "實本迹。一一已經開顯。而令一切斷於權近之疑。",
    "X33n0625_006:0266c14": "生實遠之信。則一切眾生。皆於如來知見。已得開",
    "X33n0625_006:0266c15": "示悟入。長遠壽命。已得分明了知。故一身毛孔中。",
    "X33n0625_006:0266c16": "放無數色光。徧照十方世界。正表九界同歸佛界。",
    "X33n0625_006:0266c17": "三乘咸會一乘。以顯此經之勝。而使得永永流通",
    "X33n0625_006:0266c18": "也。眾寶樹下師子座上諸佛者。即分身佛也。分身",
    "X33n0625_006:0266c19": "諸佛。亦復吐舌放光者。蓋分身諸佛。亦欲於本國。",
    "X33n0625_006:0266c20": "在在流通此經。故亦能現二種神力如釋迦也。滿",
    "X33n0625_006:0266c21": "百千歲者。此是顯現二種神力之時分也。而說此",
    "X33n0625_006:0266c22": "一部法華。但是八載。今現神力。言滿百千歲者。蓋",
    "X33n0625_006:0266c23": "在於眾生情執。乃見有長短之分。若在乎如來。則",
    "X33n0625_006:0266c24": "原無長短之限。故八載之短。短非短。百千歲之長。",
    "X33n0625_006:0267a01": "長非長也。此亦是如來不思議之處。正欲表於此",
    "X33n0625_006:0267a02": "經流通末世。永永無盡故也。△三謦欬。",
    "X33n0625_006:0267a03": "一時謦欬。",
    "X33n0625_006:0267a04": "一時謦欬者。十方分身佛。與釋迦如來。不前不後。",
    "X33n0625_006:0267a05": "適當同時。故云一時也。謦欬即[口*賴]聲也。一是通暢",
    "X33n0625_006:0267a06": "之相。一是將語之狀。此蓋表迹本二門。既皆開顯。",
    "X33n0625_006:0267a07": "則本懷無不通暢。故以謦欬而通暢表之。迹本已",
    "X33n0625_006:0267a08": "說。唯欲付囑以令流通。故以謦欬而將語表之。△",
    "X33n0625_006:0267a09": "四彈指。",
    "X33n0625_006:0267a10": "俱共彈指。是二音聲。徧至十方諸佛世界。",
    "X33n0625_006:0267a11": "彈指者。如人內心喜極。外為彈指。今如來迹本二",
    "X33n0625_006:0267a12": "門。開顯已竟。一切大眾。所有權近之疑無不斷。實",
    "X33n0625_006:0267a13": "遠之信無不生。一斷永斷。一生永生。則已雙喜之",
    "X33n0625_006:0267a14": "極。故以彈指表也。是二音聲等者。若此經為流通",
    "X33n0625_006:0267a15": "時。則普徧天上人間。廣及微塵剎土。故以二音徧",
    "X33n0625_006:0267a16": "至十方。而為表顯也。△五動地。",
    "X33n0625_006:0267a17": "地皆六種震動。",
    "X33n0625_006:0267a18": "前迹門發起之時。地皆六種震動。今此中亦復地",
    "X33n0625_006:0267a19": "皆六種震動者。前發起時。乃表說經之時。必能翻",
    "X33n0625_006:0267a20": "破六位無明。今則表於流通此經之時。亦能翻破",
    "X33n0625_006:0267a21": "六位無明故也。已上五種神力。乃是表於現在得",
    "X33n0625_006:0267a22": "益。從第六眾喜已去。五種神力。乃是表於未來者",
    "X33n0625_006:0267a23": "得益也。△六眾喜。",
    "X33n0625_006:0267a24": "其中眾生。天龍夜义。乾闥婆。阿修羅。迦樓羅。緊那羅。",
    "X33n0625_006:0267b01": "摩睺羅伽。人非人等。以佛神力故。皆見此娑婆世界。",
    "X33n0625_006:0267b02": "無量無邊。百千萬億。眾寶樹下。師子座上諸佛。及見",
    "X33n0625_006:0267b03": "釋迦牟尼佛。共多寶如來。在寶塔中。坐師子座。又見",
    "X33n0625_006:0267b04": "無量無邊百千萬億。菩薩摩訶薩。及諸四眾。恭敬圍",
    "X33n0625_006:0267b05": "繞。釋迦牟尼佛。既見是已。皆大歡喜。得未曾有。",
    "X33n0625_006:0267b06": "其中眾生者。蓋是五千退席。及三變淨土。被移天",
    "X33n0625_006:0267b07": "人。并良醫譬中。退大已後。餘之失心者也。此等眾",
    "X33n0625_006:0267b08": "生皆見此娑婆等者。見分身是多。見釋迦是一。分",
    "X33n0625_006:0267b09": "身雖多。釋迦之所分。多非多。釋迦雖一。而能分身。",
    "X33n0625_006:0267b10": "一非一。見多寶是古。見釋迦是今。多寶雖古。分座",
    "X33n0625_006:0267b11": "釋迦。古非古。釋迦雖今。坐多寶座。今非今。見菩薩",
    "X33n0625_006:0267b12": "是聖。見四眾是凡。菩薩雖聖。而猶及四眾。聖非聖。",
    "X33n0625_006:0267b13": "四眾雖凡。為菩薩所及。凡非凡。見菩薩四眾是因。",
    "X33n0625_006:0267b14": "見釋迦如來是果。而菩薩四眾圍繞釋迦。因非因。",
    "X33n0625_006:0267b15": "釋迦如來。為菩薩四眾圍繞。果非果。如是無非一",
    "X33n0625_006:0267b16": "多無礙。古今一際。聖凡平等。因果不二之實相妙",
    "X33n0625_006:0267b17": "理。乃法華所詮。未來眾生。以得流通此經者。得是",
    "X33n0625_006:0267b18": "益故。以見一多無礙等相。而為表之。△七唱聲。",
    "X33n0625_006:0267b19": "即時諸天於虗空中。高聲唱言。過此無量無邊。百千",
    "X33n0625_006:0267b20": "萬億阿僧祇世界。有國名娑婆。是中有佛。名釋迦牟",
    "X33n0625_006:0267b21": "尼。今為諸菩薩摩訶薩。說大乘經。名妙法華經。教菩",
    "X33n0625_006:0267b22": "薩法。佛所護念。汝等當深心隨喜。亦當禮拜供養。釋",
    "X33n0625_006:0267b23": "迦牟尼佛。",
    "X33n0625_006:0267b24": "即時等者。恐彼雖見其相。未見其說。故諸天告之。",
    "X33n0625_006:0267c01": "諸天皆大菩薩耳。蓋表未來世中。流通此經。從第",
    "X33n0625_006:0267c02": "一義空。而演說妙教也。深心隨喜者。依妙教生妙",
    "X33n0625_006:0267c03": "解。依妙解起妙行。依妙行入妙證。故云深心隨喜",
    "X33n0625_006:0267c04": "也。未來眾生欲流通者。得聞妙經。亦當依教生解。",
    "X33n0625_006:0267c05": "起行入證。故從空中已聞唱聲。遂禮拜釋迦而表",
    "X33n0625_006:0267c06": "之也。△八歸命。",
    "X33n0625_006:0267c07": "彼諸眾生。聞虗空中聲已。合掌向娑婆世界。作如是",
    "X33n0625_006:0267c08": "言。南無釋迦牟尼佛。南無釋迦牟尼佛。以種種華香。",
    "X33n0625_006:0267c09": "瓔珞旛葢。及諸嚴身之具。珍寶妙物。",
    "X33n0625_006:0267c10": "雙稱南無者。乃鄭重之詞也。由聞諸天唱勸隨喜。",
    "X33n0625_006:0267c11": "彼諸眾生。歸命乃表未來能於本迹二門。而得益",
    "X33n0625_006:0267c12": "也。△九遙散。",
    "X33n0625_006:0267c13": "皆共遙散娑婆世界。所散諸物。從十方來。譬如雲集。",
    "X33n0625_006:0267c14": "變成寶帳。徧覆此間。諸佛之上。",
    "X33n0625_006:0267c15": "共遙散者。以他方對娑婆。故云遙散。雖得遙散。還",
    "X33n0625_006:0267c16": "能到此。故云所散等也。寶帳乃表眾生因心。所有",
    "X33n0625_006:0267c17": "定慧。全歸如來果德慈悲之中。故變成寶帳。以表",
    "X33n0625_006:0267c18": "顯也。徧覆佛上者。蓋因心之定慧。元極果之所宗。",
    "X33n0625_006:0267c19": "果德之慈悲。亦即因心之所具。故以彼之供具。變",
    "X33n0625_006:0267c20": "成寶帳。覆於佛上。而表顯也。如能見於佛。開於唱",
    "X33n0625_006:0267c21": "勸。而能歸命興供等。皆是如來不思議神力使然。",
    "X33n0625_006:0267c22": "欲表顯彼之眾生。未來亦能從妙經得益。故如是",
    "X33n0625_006:0267c23": "耳。乃冥約其機。有此之事。在彼眾生。未即能如是",
    "X33n0625_006:0267c24": "也。△十合土。",
    "X33n0625_006:0268a01": "於是十方世界。通達無礙。如一佛土。",
    "X33n0625_006:0268a02": "十方世界。則有種種之佛土。種種之世界。各各不",
    "X33n0625_006:0268a03": "同。何以能合為一土。而通達無礙。蓋諸佛國土。若",
    "X33n0625_006:0268a04": "在如來。則自了達土土無非佛土。界界無非法界。",
    "X33n0625_006:0268a05": "本是周徧。本是通達。本是無礙之者。由眾生情執。",
    "X33n0625_006:0268a06": "故見周徧為局小。見通達為壅塞。見無礙為有礙。",
    "X33n0625_006:0268a07": "今欲付囑流通此經。使未來眾生。皆得了達周徧",
    "X33n0625_006:0268a08": "通達妙理。所以現此神力。而令眾生見者無有局",
    "X33n0625_006:0268a09": "小壅塞。皆見十方世界。合為一土。而表之也。宜知",
    "X33n0625_006:0268a10": "上來三變淨土。已合一佛土矣。今此在所變淨土",
    "X33n0625_006:0268a11": "之外。更合之一也。△三結要流通三。初讚嘆。",
    "X33n0625_006:0268a12": "爾時佛告上行等菩薩大眾。諸佛神力如是無量無",
    "X33n0625_006:0268a13": "邊。不可思議。若我以是神力。於無量無邊。百千萬億",
    "X33n0625_006:0268a14": "阿僧祇劫。為囑累故。說此經功德。猶不能盡。",
    "X33n0625_006:0268a15": "告上行等者。前六百萬億那由他恒河沙菩薩。如",
    "X33n0625_006:0268a16": "來呼召。從地湧出中。有上行等四導師。今舉其首。",
    "X33n0625_006:0268a17": "故曰上行等菩薩。諸佛神力如是等。指上始自吐",
    "X33n0625_006:0268a18": "舌。終至合土十種也。此之十種。無有涯量。無有邊",
    "X33n0625_006:0268a19": "際。不可心思語議之者。故曰諸佛(云云)。若我以是",
    "X33n0625_006:0268a20": "神力等者。謂諸佛如上十種神力。可謂不思議矣。",
    "X33n0625_006:0268a21": "然以此之神力。而欲說此經之功德。以付囑流通。",
    "X33n0625_006:0268a22": "猶不能盡。則知此經功德。有過於如來不思議之",
    "X33n0625_006:0268a23": "神力。而更為不思議矣。△二結要。",
    "X33n0625_006:0268a24": "以要言之。",
    "X33n0625_006:0268b01": "以要言者。謂雖則欲說此經功德。猶不能盡。若攬",
    "X33n0625_006:0268b02": "別以成其總。就廣以推其略。但挈其綱提其領。而",
    "X33n0625_006:0268b03": "以要言之。則如來所有一切之法。乃至一切甚深",
    "X33n0625_006:0268b04": "之事。皆於此經。宣示顯說也。",
    "X33n0625_006:0268b05": "如來一切所有之法。",
    "X33n0625_006:0268b06": "言一切法者。即說權說實。說迹說本之法也。然所",
    "X33n0625_006:0268b07": "有之權。即實而權。所有之實。即權而實。所有之迹。",
    "X33n0625_006:0268b08": "即本而迹。所有之本。即迹而本。此乃雖則有權實",
    "X33n0625_006:0268b09": "本迹之殊。究竟不思議是一。權是妙權。實是妙實。",
    "X33n0625_006:0268b10": "迹是妙迹。本是妙木。乃是如來一切所有之妙法也。",
    "X33n0625_006:0268b11": "如來一切自在神力。",
    "X33n0625_006:0268b12": "自在神力者。欲斷眾生之權疑即斷之。欲斷眾生",
    "X33n0625_006:0268b13": "之近疑。亦即斷之。欲生眾生之實信即生之。欲生",
    "X33n0625_006:0268b14": "眾生之遠信。亦即生之。此則能令一切眾生。疑無",
    "X33n0625_006:0268b15": "不斷。信無不生。乃是如來一切自在神力之妙用",
    "X33n0625_006:0268b16": "也。",
    "X33n0625_006:0268b17": "如來一切秘要之藏。",
    "X33n0625_006:0268b18": "秘要之藏者。從昔已來曾未顯說。故名為秘。一經",
    "X33n0625_006:0268b19": "開顯。開已無外。故名為要。具足三千性相。包含百",
    "X33n0625_006:0268b20": "界千如。而所詮者。法法無非法界。相相無非實相。",
    "X33n0625_006:0268b21": "乃是如來一切秘要之藏也。",
    "X33n0625_006:0268b22": "如來一切甚深之事。",
    "X33n0625_006:0268b23": "甚深之事者。所有因果名之為事。因無別以為因。",
    "X33n0625_006:0268b24": "諸法實相以為其因。乃大乘因也。果亦無別以為",
    "X33n0625_006:0268c01": "果。諸法實相以為其果。乃大乘之果也。雖因果有",
    "X33n0625_006:0268c02": "二。而總一實相。所謂無量眾善。言因則攝。無量證",
    "X33n0625_006:0268c03": "得。言果則攝。乃是如來一切甚深之事也。",
    "X33n0625_006:0268c04": "皆於此經。宣示顯說。",
    "X33n0625_006:0268c05": "宣示顯說者。若論如來之意。則最初出現於世。即",
    "X33n0625_006:0268c06": "欲宣示。即欲顯說之者。由眾生機未契。故或兼別",
    "X33n0625_006:0268c07": "以說。或但小以說。或對半以說。或帶偏以說。此皆",
    "X33n0625_006:0268c08": "不名為宣說。皆不名為顯說。今經無復兼但對帶。",
    "X33n0625_006:0268c09": "唯以純圓獨妙。權實本迹。無不皆妙。教理行人。無",
    "X33n0625_006:0268c10": "不皆一。故言於此經宣示顯說也。當知一切所有",
    "X33n0625_006:0268c11": "之法。即妙法以為其名。自在神力。即斷疑生信以",
    "X33n0625_006:0268c12": "為其用。秘要之藏。即諸法實相以為其體。甚深之",
    "X33n0625_006:0268c13": "事。即一乘因果以為其宗。宣示顯說。即上味醍醐",
    "X33n0625_006:0268c14": "以為教相者也。△三勸獎二。初勸受持。",
    "X33n0625_006:0268c15": "是故汝等。於如來滅後。應一心受持讀誦。解說書寫。",
    "X33n0625_006:0268c16": "如說修行。所在國土。若有受持讀誦。解說書寫。如說",
    "X33n0625_006:0268c17": "修行。",
    "X33n0625_006:0268c18": "應一心受持者。一往解釋。不二而二。不三而三。是",
    "X33n0625_006:0268c19": "名一心。若尅實而論。謂能了達一切諸法。悉皆實",
    "X33n0625_006:0268c20": "相。則全經是心。全心是經。經外無心。心外無經。此",
    "X33n0625_006:0268c21": "則外不見有所持之經。內不見有能持之心。而能",
    "X33n0625_006:0268c22": "所泯絕。境智寂然。乃名一心受持。受持既爾。則讀",
    "X33n0625_006:0268c23": "誦解說書寫亦然。如說修行者。如佛所說而修行",
    "X33n0625_006:0268c24": "也。謂依妙法之名。詮實相之體。從實相之體。起因",
    "X33n0625_006:0269a01": "果之宗。由因果之宗。發斷疑之用。乃名如說修行",
    "X33n0625_006:0269a02": "也。△二勸供養二。初正勸。",
    "X33n0625_006:0269a03": "若經卷所住之處。若於園中。若於林中若於樹下。若",
    "X33n0625_006:0269a04": "於僧坊。若白衣舍。若在殿堂。若山谷曠野。是中皆應",
    "X33n0625_006:0269a05": "起塔供養。",
    "X33n0625_006:0269a06": "△二轉釋。",
    "X33n0625_006:0269a07": "所以者何。當知是處。即是道場。諸佛於此。得阿耨多",
    "X33n0625_006:0269a08": "羅三藐三菩提。諸佛於此。轉於法輪。諸佛於此。而般",
    "X33n0625_006:0269a09": "涅槃。",
    "X33n0625_006:0269a10": "謂何以上來。而受持此經之處。乃至經卷所在之",
    "X33n0625_006:0269a11": "處。不論園中。乃至不論是曠野。皆應起塔以為供",
    "X33n0625_006:0269a12": "養耶。故今轉釋云。當知此處即是道場。乃至云。諸",
    "X33n0625_006:0269a13": "佛於此而般涅槃也。如阿含中明。佛出生處。得道",
    "X33n0625_006:0269a14": "處。轉法輪處。入涅槃處。以此四處。皆當起塔。生處",
    "X33n0625_006:0269a15": "乃是生身所生之處。今經言即是道場。乃是法身",
    "X33n0625_006:0269a16": "所生之處。生身生處。尚應起塔。豈法身生處。而不",
    "X33n0625_006:0269a17": "當起塔耶。得道處乃是三藏佛。今經依之能得無",
    "X33n0625_006:0269a18": "上菩提。則此經所在之處。自當起塔矣。轉法輪乃",
    "X33n0625_006:0269a19": "是生滅之法輪。入涅槃乃是偏真之涅槃。今經乃",
    "X33n0625_006:0269a20": "是無作之法輪。純圓獨妙之涅槃。故當起塔。所以",
    "X33n0625_006:0269a21": "前云。能持之人。所持之經。及經住處。故皆應起塔",
    "X33n0625_006:0269a22": "也。△二偈頌二。初頌現通。二頌結要。初二。初總頌。",
    "X33n0625_006:0269a23": "爾時世尊。欲重宣此義。而說偈言。",
    "X33n0625_006:0269a24": "諸佛救世者。住於大神通。為悅眾生故。現無量神力。",
    "X33n0625_006:0269b01": "諸佛救世等者。謂我釋迦及以分身諸佛。皆有大",
    "X33n0625_006:0269b02": "悲。而能救拔一切世間之苦者。以其究盡諸法實",
    "X33n0625_006:0269b03": "相之理。自然神而明之。通而變之。安住於神通也。",
    "X33n0625_006:0269b04": "蓋本來安住於神通者。今乃欲使眾生得大歡喜。",
    "X33n0625_006:0269b05": "故現於十種不可量之神力。所謂從體起用。稱性",
    "X33n0625_006:0269b06": "發揮。任運施設。不假造作也。△二別頌。",
    "X33n0625_006:0269b07": "舌相至梵天。身放無數光。為求佛道者。現此希有事。",
    "X33n0625_006:0269b08": "諸佛謦欬聲。及彈指之聲。周聞十方國。地皆六種動。",
    "X33n0625_006:0269b09": "以佛滅度後。能持是經故。諸佛皆歡喜。現無量神力。",
    "X33n0625_006:0269b10": "如來現通。此但頌前五種。則以義該之。以佛下是",
    "X33n0625_006:0269b11": "總結。既言現無量神力。自該後五種矣。又前五種。",
    "X33n0625_006:0269b12": "表現在得益者。後五種。表未來得益者。蓋以現前",
    "X33n0625_006:0269b13": "而攝未來耳。△二頌結要三。初總頌。",
    "X33n0625_006:0269b14": "囑累是經故。讚美受持者。於無量劫中。猶故不能盡。",
    "X33n0625_006:0269b15": "是人之功德。無邊無有窮如十方虗空。不可得邊際。",
    "X33n0625_006:0269b16": "上長行為囑累故。已言說此經功德猶不能盡。今",
    "X33n0625_006:0269b17": "頌中則言讚美受持者猶故不能盡者。蓋所持之",
    "X33n0625_006:0269b18": "經。既其功德無盡。則能持者功德亦然。此乃上下",
    "X33n0625_006:0269b19": "互顯耳。△二別頌四。初頌所有之法。",
    "X33n0625_006:0269b20": "能持是經者。則為已見我。亦見多寶佛。及諸分身者。",
    "X33n0625_006:0269b21": "又見我今日。教化諸菩薩。",
    "X33n0625_006:0269b22": "言持經見我等者。蓋釋迦是說此經旨者。多寶是",
    "X33n0625_006:0269b23": "證明此經旨者。分身是助發此經旨者。諸菩薩乃",
    "X33n0625_006:0269b24": "是聽聞。而流通此經旨者。從今日後。故能受持此",
    "X33n0625_006:0269c01": "經。則依然如是見釋迦如來。在靈山演說此經。依",
    "X33n0625_006:0269c02": "然見多寶佛塔。湧空中讚言善哉。依然見十方分",
    "X33n0625_006:0269c03": "身諸佛。來集娑婆。助發此經。依然見諸菩薩。同聞",
    "X33n0625_006:0269c04": "此經。而各各發願流通此經。所以能見諸佛菩薩",
    "X33n0625_006:0269c05": "者。以其受持如來一切所有之法故。△二頌自在",
    "X33n0625_006:0269c06": "之力。",
    "X33n0625_006:0269c07": "能持是經者。令我及分身。滅度多寶佛。一切皆歡喜。",
    "X33n0625_006:0269c08": "十方現在佛。并過去未來。亦見亦供養。亦令得歡喜。",
    "X33n0625_006:0269c09": "能持是經。諸佛歡喜者。釋迦是唱募之者。分身為",
    "X33n0625_006:0269c10": "欲助發。多寶為欲證明。則三佛之心。同欲流通此",
    "X33n0625_006:0269c11": "經。今能受持而流通。則稱合三佛之心矣。那得不",
    "X33n0625_006:0269c12": "為歡喜。而佛佛道同。故三佛既喜。則十方三世一",
    "X33n0625_006:0269c13": "切諸佛。亦皆歡喜也。吾人見此。則疑應斷。而信自",
    "X33n0625_006:0269c14": "生矣。所以是自在神力故也。△三頌秘要之藏。",
    "X33n0625_006:0269c15": "諸佛坐道場。所得秘要法。能持是經者。不久亦當得。",
    "X33n0625_006:0269c16": "秘要之法。持經當得者。蓋諸佛秘要之藏。在於此",
    "X33n0625_006:0269c17": "經。宣示顯說。今能受持是經。則已能信解矣。由解",
    "X33n0625_006:0269c18": "起行。從行自能入證。故不久之間。便與佛無二。而",
    "X33n0625_006:0269c19": "亦得此秘要之藏矣。△四頌甚深之事。",
    "X33n0625_006:0269c20": "能持是經者。於諸法之義。名字及言辭。樂說無窮盡。",
    "X33n0625_006:0269c21": "如風於空中。一切無障礙。於如來滅後。知佛所說經。",
    "X33n0625_006:0269c22": "因緣及次第。隨義如實說。如日月光明。能除諸幽冥。",
    "X33n0625_006:0269c23": "斯人行世間。能滅眾生闇。教無量菩薩。畢竟住一乘。",
    "X33n0625_006:0269c24": "諸法之義是所詮。名字言詞是能詮。此即四辯中",
    "X33n0625_006:0270a01": "之三辯也。樂說即第四之樂說無礙辯也。以樂說",
    "X33n0625_006:0270a02": "而說於前三。則無有窮盡。假喻發明。如風於空也。",
    "X33n0625_006:0270a03": "知佛所說因緣次第者。知佛因緣。即是知為一大",
    "X33n0625_006:0270a04": "事因緣也。知佛次第。即是知先則法說。次則喻說。",
    "X33n0625_006:0270a05": "後則因緣說。此三周以開權顯實之後。更必開近",
    "X33n0625_006:0270a06": "顯遠。以說本門。所以即是知次第也。如日月光明",
    "X33n0625_006:0270a07": "者。日月照世。所有昏暗。無不能除。菩薩既能知經",
    "X33n0625_006:0270a08": "中因緣次第。隨義而說。則已知佛權實二智。弘通",
    "X33n0625_006:0270a09": "是經。自能令一切眾生。無明昏暗。皆破除也。所以",
    "X33n0625_006:0270a10": "下結云。是人(云云)。教無二句。正明甚深之事。乃是",
    "X33n0625_006:0270a11": "一乘因果之宗。皆實相也。△三頌總結。",
    "X33n0625_006:0270a12": "是故有智者。聞此功德利。於我滅度後。應受持斯經。",
    "X33n0625_006:0270a13": "是人於佛道。決定無有疑。",
    "X33n0625_006:0270a14": "是人二句。謂依於能詮之名。而明實相之體。由於",
    "X33n0625_006:0270a15": "所詮之體。而顯因果之宗。由宗而起乎用。既起乎",
    "X33n0625_006:0270a16": "用。則能成於宗。而證於體矣。故云於佛道無疑也。",
    "X33n0625_006:0270a17": "釋如來神力品竟。",
    "X33n0625_006:0270a18": "妙法蓮華經囑累品第二十二",
    "X33n0625_006:0270a19": "若欲論此品之次第相生。總由如來欲流通此本",
    "X33n0625_006:0270a20": "門之經。而明乎四信五品因果功德。又引不輕菩",
    "X33n0625_006:0270a21": "薩。以為證明。皆所謂之勸讚流通。理當付囑。須先",
    "X33n0625_006:0270a22": "現乎神力。次結撮於綱要。然後可耳。令十種之神",
    "X33n0625_006:0270a23": "力已現。五重之綱要已結。則自應為之金口付囑。",
    "X33n0625_006:0270a24": "以煩菩薩。在在流通。故次神力品後。而有一品囑",
    "X33n0625_006:0270b01": "累之文也。言囑累者。囑即付囑。累即煩累。謂如來",
    "X33n0625_006:0270b02": "金口付囑此經煩累諸大菩薩為之處處宣演。而",
    "X33n0625_006:0270b03": "在在流通也。蓋如來自己證此諸法之實相。長遠",
    "X33n0625_006:0270b04": "之壽命。所謂難得之阿耨多羅三藐三菩提法是",
    "X33n0625_006:0270b05": "也。今則還欲使一切眾生。亦同己之所證。故於迹",
    "X33n0625_006:0270b06": "本二門。各各略廣兩番。為之開顯。令諸眾生。斷於",
    "X33n0625_006:0270b07": "權近之疑。生於實遠之信。故或有開佛知見者。則",
    "X33n0625_006:0270b08": "授之於八相之記。或有增道損生者。則授之於法",
    "X33n0625_006:0270b09": "身之記。而如來出世本懷。於茲暢矣。然現在之時。",
    "X33n0625_006:0270b10": "則如來自為化導。若滅度之後。須煩菩薩弘通。以",
    "X33n0625_006:0270b11": "故如來。重復現大神力。以一手同時摩無量菩薩",
    "X33n0625_006:0270b12": "之頂。而安慰言。我於無量百千萬億阿僧祇劫。修",
    "X33n0625_006:0270b13": "習是難得菩提之法。今以付囑汝等。汝等當一心",
    "X33n0625_006:0270b14": "流布。廣宣此法。令一切眾生。普得聞知。如來是大",
    "X33n0625_006:0270b15": "施主。汝等亦應隨學如來之法。勿生慳吝。如此殷",
    "X33n0625_006:0270b16": "殷付囑。方能令諸大菩薩。為之在在流通。而永永",
    "X33n0625_006:0270b17": "不絕。始盡如來流通之事。故必須為之囑累也。△",
    "X33n0625_006:0270b18": "品文分為四。初如來付囑。二菩薩受命。三事畢唱",
    "X33n0625_006:0270b19": "散。四時眾歡喜。初又四。初敘起。",
    "X33n0625_006:0270b20": "爾時釋迦牟尼佛。從法座起。現大神力。以右手摩無",
    "X33n0625_006:0270b21": "量菩薩摩訶薩頂。而作是言。",
    "X33n0625_006:0270b22": "從法座起者。即是從於寶塔中。多寶所分半座之",
    "X33n0625_006:0270b23": "法座而起也。當知此經。寶塔品已前。在於靈山說。",
    "X33n0625_006:0270b24": "寶塔品後至神力品。在於寶塔中說。亦即空中說。",
    "X33n0625_006:0270c01": "今乃從塔而起。還在靈山中說也。摩菩薩頂者。有",
    "X33n0625_006:0270c02": "二意。一者此法華經。於已今當說。最為第一尊上",
    "X33n0625_006:0270c03": "之說者。今欲囑累此第一之法。故摩最尊之頂。以",
    "X33n0625_006:0270c04": "表顯也。二者以此經。乃是最為難弘之者。如來現",
    "X33n0625_006:0270c05": "在。猶多怨嫉。況佛滅度後。今欲諸大菩薩。於後末",
    "X33n0625_006:0270c06": "世弘通此經。故摩頂以安慰之。謂誠能持於三種",
    "X33n0625_006:0270c07": "軌則。住於四安樂行。自可於後惡世弘通此經。而",
    "X33n0625_006:0270c08": "無所難也。△二付囑有三番。文分為二。初囑令一",
    "X33n0625_006:0270c09": "心流布。",
    "X33n0625_006:0270c10": "我於無量百千萬億阿僧祇劫。修習是難得阿耨多",
    "X33n0625_006:0270c11": "羅三藐三菩提法。今以付囑汝等。汝等應當一心流",
    "X33n0625_006:0270c12": "布此法。廣令增益。",
    "X33n0625_006:0270c13": "我於百千劫修習是法者。蓋欲得此無上菩提。雖",
    "X33n0625_006:0270c14": "則圓解圓修圓證。然必須從因以至果。破四十二",
    "X33n0625_006:0270c15": "品之無明。斷四十二番之變易。顯四十二分之三",
    "X33n0625_006:0270c16": "德。故須經於如許之劫。修習而得也。今以付囑汝",
    "X33n0625_006:0270c17": "等者。謂如是難習難得之法。我今則已修已習已",
    "X33n0625_006:0270c18": "得之矣。欲令一切眾生。亦修我之所修。習我之所",
    "X33n0625_006:0270c19": "習。得我之所得。若我在世。則我自為化導。若我滅",
    "X33n0625_006:0270c20": "後。則全煩汝等菩薩。為之弘通宣化。故今以付囑",
    "X33n0625_006:0270c21": "汝等也。一心流布者。若向於三有。若向於三乘。則",
    "X33n0625_006:0270c22": "不得名為一心流布。今當不向三有三乘。唯向無",
    "X33n0625_006:0270c23": "上菩提。而流通此之妙法華經。是名一心流布此",
    "X33n0625_006:0270c24": "法也。廣令增益者。果能一心流布此法。則在自行。",
    "X33n0625_006:0271a01": "更能增道損生。若在化他。則一人傳二。二人傳三。",
    "X33n0625_006:0271a02": "乃至傳於百千萬億。而繩繩不絕。則其益廣而增",
    "X33n0625_006:0271a03": "也。△二囑令普得聞知。",
    "X33n0625_006:0271a04": "如是三摩。諸菩薩摩訶薩頂。而作是言。我於無量百",
    "X33n0625_006:0271a05": "千萬億。阿僧祇劫。修習是難得阿耨多羅三藐三菩",
    "X33n0625_006:0271a06": "提法。今以付囑汝等。汝等當受持讀誦。廣宣此法。令",
    "X33n0625_006:0271a07": "一切眾生普得聞知。",
    "X33n0625_006:0271a08": "此但受持等。及令一切普得聞知。然此二番文義",
    "X33n0625_006:0271a09": "互顯。上但一心流布此法。廣令增益。不言受持讀",
    "X33n0625_006:0271a10": "誦。廣宣此法。令一切眾生普得聞知。此但云受持",
    "X33n0625_006:0271a11": "等。及令一切聞知。則知受持等。將何為受持。唯一",
    "X33n0625_006:0271a12": "心流布耳。又以廣令增益。故能令一切眾生普得",
    "X33n0625_006:0271a13": "聞知也。義未嘗少。但文略耳。△三轉釋。",
    "X33n0625_006:0271a14": "所以者何。如來有大慈悲。無諸慳恡。亦無所畏。能與",
    "X33n0625_006:0271a15": "眾生佛之智慧。如來智慧。自然智慧。",
    "X33n0625_006:0271a16": "意謂何以故。我如來如是三摩汝頂。令汝一心流",
    "X33n0625_006:0271a17": "布。令汝廣宣普聞。乃轉釋云。如來有大慈悲。乃至",
    "X33n0625_006:0271a18": "自然智慧也。言有慈悲。即無緣大慈悲也。以大慈",
    "X33n0625_006:0271a19": "故。能與一切之樂。以大悲故。能拔一切之苦。與樂",
    "X33n0625_006:0271a20": "而樂無不與。拔苦而苦無不拔。乃名大慈悲。此即",
    "X33n0625_006:0271a21": "如來之室也。無諸慳恡者。若說法之時。設有不信",
    "X33n0625_006:0271a22": "之者。加於罵詈誹謗及刀杖瓦石等。即不為其說",
    "X33n0625_006:0271a23": "法。是名有諸慳恡也。如來則能住於忍辱之地。隨",
    "X33n0625_006:0271a24": "其前人。加諸罵詈等惱。只是寂滅現前。不見有能",
    "X33n0625_006:0271b01": "忍所忍。還為其演說妙法。而終不替。乃名無諸慳",
    "X33n0625_006:0271b02": "恡。此即如來之衣也。亦無所畏者。若心有所著。即",
    "X33n0625_006:0271b03": "有所畏懼也。如來則能安心實相。觀諸法空。不著",
    "X33n0625_006:0271b04": "空有。不著中道。自然無有所畏。此即如來之座也。",
    "X33n0625_006:0271b05": "能與眾生佛之智慧等者。以由如來能入慈悲之",
    "X33n0625_006:0271b06": "室。著忍辱之衣。坐法空之座。故能與九界三乘一",
    "X33n0625_006:0271b07": "切眾生。一切智佛之智慧。道種智如來智慧。一切",
    "X33n0625_006:0271b08": "種智自然智慧。所謂我佛有是利益眾生。故稱能",
    "X33n0625_006:0271b09": "仁也。",
    "X33n0625_006:0271b10": "如來是一切眾生之大施主。汝等亦應隨學如來之",
    "X33n0625_006:0271b11": "法。勿生慳恡。",
    "X33n0625_006:0271b12": "此須承上文而言。謂如來能與微妙三智。故是一",
    "X33n0625_006:0271b13": "切眾生之大施主。何以故。蓋若施一切眾生之七",
    "X33n0625_006:0271b14": "寶妙物。此但是財施。不得名為大施主。若能令一",
    "X33n0625_006:0271b15": "切眾生得須陀洹。至阿羅漢。而破於見思。出於分",
    "X33n0625_006:0271b16": "段。證於涅槃。此雖亦名法施。然但是小乘之果。猶",
    "X33n0625_006:0271b17": "不得名大施主。今如來能與一切眾生圓妙三智。",
    "X33n0625_006:0271b18": "則超於世間之財施。超於出世之法施。故名是大",
    "X33n0625_006:0271b19": "施主也。既與一切眾生之三智。則一切眾生。自能",
    "X33n0625_006:0271b20": "以一切智。而觀於空。以道種智。而觀於有。以一切",
    "X33n0625_006:0271b21": "種智。而觀於中。觀於空時。則一空一切空。觀於有",
    "X33n0625_006:0271b22": "時。則一有一切有。觀於中時。則一中一切中。所以",
    "X33n0625_006:0271b23": "三智圓與。而能三觀圓修。自得三諦圓顯。三惑圓",
    "X33n0625_006:0271b24": "破。不名之為大施主而何。汝等亦應等者。謂在於",
    "X33n0625_006:0271c01": "如來。則已能如此矣。若在汝等菩薩。乃是如來之",
    "X33n0625_006:0271c02": "子。當紹繼如來之位者。則自應隨學如來之法。云",
    "X33n0625_006:0271c03": "何隨學。即勿慳恡乃是隨學也。勿生慳恡者。按上",
    "X33n0625_006:0271c04": "文。應云勿無慈悲。勿生慳恡。勿生所畏。今但言勿",
    "X33n0625_006:0271c05": "生慳恡者。義可兼矣。以其三軌之前後室座。總成",
    "X33n0625_006:0271c06": "中之忍辱衣。今勿生慳恡。即忍辱衣。所以應內觀",
    "X33n0625_006:0271c07": "諸法空。外運大慈悲。隨其前人。加諸罵詈等惱。而",
    "X33n0625_006:0271c08": "但住於忍辱之地。不見有能忍所忍。只是為之宣",
    "X33n0625_006:0271c09": "說妙法。無少懈退。乃名勿生慳恡。所以雖舉一。而",
    "X33n0625_006:0271c10": "兼二矣。既能如是。則亦能與一切眾生之三智。亦",
    "X33n0625_006:0271c11": "是一切眾生之大施主。乃是善能隨學如來之法",
    "X33n0625_006:0271c12": "者也。△四勸誡二。初約信者勸。",
    "X33n0625_006:0271c13": "於未來世。若有善男子善女人。信如來智慧者。當為",
    "X33n0625_006:0271c14": "演說。此法華經。使得聞知。為令其人。得佛慧故。",
    "X33n0625_006:0271c15": "當說此經者。若能信於如來智慧之人。則其障自",
    "X33n0625_006:0271c16": "輕。其根自利。其智自深。既是障輕根利智深之者。",
    "X33n0625_006:0271c17": "則不聞此則已。若一聞之。便能依聞而解。由解而",
    "X33n0625_006:0271c18": "行。從行而證。是故當為演說也。△二約不信勸。",
    "X33n0625_006:0271c19": "若有眾生。不信受者。當於如來餘深法中。示教利喜。",
    "X33n0625_006:0271c20": "汝等若能如是。則為已報諸佛之恩。",
    "X33n0625_006:0271c21": "眾生不信等者。謂能信之者。則為其說此經矣。若",
    "X33n0625_006:0271c22": "有不能信受如來智慧之者。則其障是重。其根是",
    "X33n0625_006:0271c23": "鈍。其智是淺。既障重根鈍智淺。則於無上菩提圓",
    "X33n0625_006:0271c24": "融之法。自然不契。其人雖於圓融之法不契。若在",
    "X33n0625_006:0272a01": "菩薩。豈可棄而不化。故當更於餘深歷別法中。為",
    "X33n0625_006:0272a02": "之指示教詔。令其依於歷別之法而修。後乃引歷",
    "X33n0625_006:0272a03": "別而歸之圓融。則亦能得佛慧之利益。而生大歡",
    "X33n0625_006:0272a04": "喜矣。言餘深法者。藏通是餘而非深。佛慧是深而",
    "X33n0625_006:0272a05": "非餘。歷別之法。對後是餘。對前是深。故謂餘深。則",
    "X33n0625_006:0272a06": "為已報佛恩者。謂汝等菩薩。由於如來。而已得分",
    "X33n0625_006:0272a07": "證。則感佛之恩。不為不深矣。若欲報佛深恩。無別",
    "X33n0625_006:0272a08": "可報。只是能信於如來智慧之人。為其說此妙經。",
    "X33n0625_006:0272a09": "令得佛慧。於不能信受之人。為其示教餘深之法。",
    "X33n0625_006:0272a10": "從歷別而歸圓融。令其得大利喜。能於如是。則為",
    "X33n0625_006:0272a11": "已報佛之深恩矣。良繇以唯傳法度生。乃名真報",
    "X33n0625_006:0272a12": "佛恩故也。△二菩薩受命二。初敘相。",
    "X33n0625_006:0272a13": "時諸菩薩摩訶薩。聞佛作是說已。皆大歡喜。徧滿其",
    "X33n0625_006:0272a14": "身。益加恭敬。曲躬低頭。合掌向佛。俱發聲言。",
    "X33n0625_006:0272a15": "△二受命。",
    "X33n0625_006:0272a16": "如世尊勅。當具奉行。唯然世尊。願不有慮。諸菩薩摩",
    "X33n0625_006:0272a17": "訶薩眾。如是三反。俱發聲言。如世尊勅。當具奉行。唯",
    "X33n0625_006:0272a18": "然世尊。願不有慮。",
    "X33n0625_006:0272a19": "如世尊勅等四句。分為四意。初句受正付命。二句",
    "X33n0625_006:0272a20": "受轉釋命。三句受申勸命。四句受申誡命。言如世",
    "X33n0625_006:0272a21": "尊勅者。謂上世尊三摩我頂。而作是言。我於無量",
    "X33n0625_006:0272a22": "百千萬億阿僧祇劫。修習是難得阿耨多羅三藐",
    "X33n0625_006:0272a23": "三菩提法。今以付囑汝等。汝等當一心流布。廣令",
    "X33n0625_006:0272a24": "增益。乃至汝等當廣宣此法。令一切眾生普得聞",
    "X33n0625_006:0272b01": "知。此是如來之勅命如此。而我等。則如佛之勅。而",
    "X33n0625_006:0272b02": "為之一心流布而令普得聞知。故言如世尊勅也。",
    "X33n0625_006:0272b03": "當具奉行者。謂上來世尊。又言如來有大慈悲。無",
    "X33n0625_006:0272b04": "諸慳恡。亦無所畏。能與眾生佛之智慧。自然智慧。",
    "X33n0625_006:0272b05": "而是一切眾生之大施主。汝等隨學如來之法。勿",
    "X33n0625_006:0272b06": "生慳恡。此是如來欲我所說者如此。而我等則當",
    "X33n0625_006:0272b07": "如佛所說而奉行之。故言當具奉行也。",
    "X33n0625_006:0272b08": "唯然世尊者。謂上來世尊。又言於未來世。若有信",
    "X33n0625_006:0272b09": "如來智慧者。當為演說此法華經。令得佛慧。此是",
    "X33n0625_006:0272b10": "如來之勸我如此。而我等於此更無有疑。若有能",
    "X33n0625_006:0272b11": "信之者。自當為其說於此經。而令得於佛慧。故言",
    "X33n0625_006:0272b12": "唯然世尊也。",
    "X33n0625_006:0272b13": "願不有慮者。謂上來世尊。又言若有眾生。不信受",
    "X33n0625_006:0272b14": "者。當於餘深法中。示教利喜。此是如來之誡我如",
    "X33n0625_006:0272b15": "此。而我等果遇不信之者。則自當以歷別之法。為",
    "X33n0625_006:0272b16": "之示教。而後引歸於圓融。令其得大利喜。而唯願",
    "X33n0625_006:0272b17": "如來。不以未來世中。不信眾生。乃是憂慮。故言願",
    "X33n0625_006:0272b18": "不有慮也。",
    "X33n0625_006:0272b19": "如是三反者。上如來付囑有三番。故今菩薩受命。",
    "X33n0625_006:0272b20": "亦有三番。此正是師資道合。砧椎相扣。而能於未",
    "X33n0625_006:0272b21": "來世。廣弘此經。永永不絕也。△三事畢唱散。",
    "X33n0625_006:0272b22": "爾時釋迦牟尼佛。令十方來諸分身佛。各還本土。而",
    "X33n0625_006:0272b23": "作是言。諸佛各隨所安。多寶佛塔。還可如故。",
    "X33n0625_006:0272b24": "諸佛各隨所安者。分身諸佛。唯為開多寶塔。及以",
    "X33n0625_006:0272c01": "勸發流通而來。今既已為勸發。而塔已開。則來意",
    "X33n0625_006:0272c02": "已圓。故可歸本國以化眾生也。多寶佛塔還可如",
    "X33n0625_006:0272c03": "故者。此有二解。一者謂多寶塔之所已開。因於大",
    "X33n0625_006:0272c04": "樂說及四眾之願見耳。今大樂說及四眾。既皆已",
    "X33n0625_006:0272c05": "見。則還可合其塔戶。如初湧出之時。故言還可如",
    "X33n0625_006:0272c06": "故。二者謂寶塔之所湧出。為欲證明此之一經故",
    "X33n0625_006:0272c07": "也。今本門正宗。雖得證明。而更有流通分。猶未為",
    "X33n0625_006:0272c08": "之證明。則分身自去。而多寶還可如故而在。待流",
    "X33n0625_006:0272c09": "通之分若畢。方可還從地沒而去也。在於此中。方",
    "X33n0625_006:0272c10": "令分身還國。多寶塔戶如故。則可驗分身。顯為開",
    "X33n0625_006:0272c11": "塔。密則實為聽聞本門。多寶。顯為證成迹門法勝。",
    "X33n0625_006:0272c12": "密則猶為證成本門。若分身唯欲開塔。則唱募之",
    "X33n0625_006:0272c13": "前。何不即命之還國。若多寶唯證法勝。則提婆達",
    "X33n0625_006:0272c14": "多品初。即應令其如故。唯其分身。實欲以聞本門。",
    "X33n0625_006:0272c15": "多寶實欲證成本門。故至此中。方命分身還國。多",
    "X33n0625_006:0272c16": "寶塔戶如故。蓋由至此之時。近迹遠本已為開顯。",
    "X33n0625_006:0272c17": "勸讚付囑。已為發明。前則放光遠召。而分身來。今",
    "X33n0625_006:0272c18": "若不言各隨所安。則分身何由還歸本國。前則分",
    "X33n0625_006:0272c19": "身遠集。而塔戶開。今若不令分身歸國。則塔戶何",
    "X33n0625_006:0272c20": "由還可令合。前則因塔戶開。而入坐座。今若不令",
    "X33n0625_006:0272c21": "還可如故。則釋迦何由而見出塔。故於此中。而作",
    "X33n0625_006:0272c22": "是言。諸佛各隨所安。多寶佛塔還可如故也。△四",
    "X33n0625_006:0272c23": "時眾歡喜。",
    "X33n0625_006:0272c24": "說是語時。十方無量分身諸佛。坐寶樹下。師子座上",
    "X33n0625_006:0273a01": "者。及多寶佛。并上行等。無量阿僧祇。菩薩大眾。舍利",
    "X33n0625_006:0273a02": "弗等聲聞四眾。及一切世間。天人阿修羅等。聞佛所",
    "X33n0625_006:0273a03": "說。皆大歡喜。",
    "X33n0625_006:0273a04": "分身為欲開塔。及聞本門。今塔已開。本門已聞。故",
    "X33n0625_006:0273a05": "歡喜。多寶為欲證明此經。今迹本二門。皆已證明。",
    "X33n0625_006:0273a06": "故歡喜。上行等是本中所化。為欲發起本門。流通",
    "X33n0625_006:0273a07": "此經。今已得發起。已得受命流通。故歡喜。舍利等",
    "X33n0625_006:0273a08": "是迹中所化。前迹門已聞。權實不二。今又聞迹本",
    "X33n0625_006:0273a09": "一體。故亦歡喜也。釋囑累品竟。",
    "X33n0625_006:0273a10": "妙法蓮華經藥王菩薩本事品第二十三",
    "X33n0625_006:0273a11": "若明此品之次第相生。總由上來世尊。勸讚流通",
    "X33n0625_006:0273a12": "之後。即為之付囑流通。乃言如來有大慈悲。無諸",
    "X33n0625_006:0273a13": "慳恡。亦無所畏。能與眾生佛之智慧。如來智慧。自",
    "X33n0625_006:0273a14": "然智慧。而是一切眾生之大施主。汝等菩薩。亦應",
    "X33n0625_006:0273a15": "隨學如來之法。然不知畢竟以何等。為如來之法。",
    "X33n0625_006:0273a16": "而所當隨學者。故於此中。乃發明藥王之苦行。妙",
    "X33n0625_006:0273a17": "音之獻鉢。觀音之普門。乃至普賢之勸發。皆所謂",
    "X33n0625_006:0273a18": "能隨學如來之法者是也。今乃欲舉苦行。以明所",
    "X33n0625_006:0273a19": "當隨學。而為流通之方軌。故有此藥王本事品之",
    "X33n0625_006:0273a20": "一文也。言藥王者。以其過去因中。本號星光。因聞",
    "X33n0625_006:0273a21": "日藏如來。說於妙法。乃以雪山藥草。供佛及僧。復",
    "X33n0625_006:0273a22": "發願於未來世中。救療一切眾生身心二病。故一",
    "X33n0625_006:0273a23": "切人。皆喜其德。即號之為藥王今仍本所名。故稱",
    "X33n0625_006:0273a24": "藥王。言菩薩者。以其能了達佛之智慧而自利。復",
    "X33n0625_006:0273b01": "能救療眾生身心二病而利他。故名菩薩。本事者。",
    "X33n0625_006:0273b02": "本昔所行之事也。即於過去。日月淨明德佛所。聽",
    "X33n0625_006:0273b03": "聞妙法華經。能如說修行。而得現一切色身三昧。",
    "X33n0625_006:0273b04": "於是然身燒臂。供養彼佛及法華經。所謂重於法",
    "X33n0625_006:0273b05": "而輕於命。存其道而亡其身。行如是之苦行。乃是",
    "X33n0625_006:0273b06": "藥王菩薩。本昔所行之事。今欲隨學如來之法。而",
    "X33n0625_006:0273b07": "流通此經。當如彼之苦行。斯亦可矣。故云藥王菩",
    "X33n0625_006:0273b08": "薩本事品也。△文分為四。初菩薩請問。二如來答",
    "X33n0625_006:0273b09": "示。三大眾得益。四多寶稱讚。初二。初正問。",
    "X33n0625_006:0273b10": "爾時宿王華菩薩。白佛言世尊。藥王菩薩。云何遊於",
    "X33n0625_006:0273b11": "娑婆世界。世尊是藥王菩薩。有若干百千萬億。那由",
    "X33n0625_006:0273b12": "他。難行苦行。",
    "X33n0625_006:0273b13": "初中菩薩。名宿王華者。宿即宿世之宿。非星宿之",
    "X33n0625_006:0273b14": "宿。以彼菩薩。宿世因中。能修七覺淨華之因。而得",
    "X33n0625_006:0273b15": "自在。故以為名也。初云何遊於娑婆世界。是問所",
    "X33n0625_006:0273b16": "遊。謂世尊上來付囑諸大菩薩。而言汝等亦應隨",
    "X33n0625_006:0273b17": "學如來之法。若我宿王華之意。唯有苦行。乃是流",
    "X33n0625_006:0273b18": "通此經之人所當學者。我今先敢問於世尊。此會",
    "X33n0625_006:0273b19": "之中。藥王菩薩。云何遊於娑婆。而化度一切眾生。",
    "X33n0625_006:0273b20": "故云世尊等也。次世尊下。是問其所行如文。△二",
    "X33n0625_006:0273b21": "請答。",
    "X33n0625_006:0273b22": "善哉世尊。願少解說。諸天龍神。夜叉。乾闥婆。阿修羅。",
    "X33n0625_006:0273b23": "迦樓羅。緊那羅。摩睺羅伽。人非人等。又他國土。諸來",
    "X33n0625_006:0273b24": "菩薩。及此聲聞眾。聞皆歡喜。",
    "X33n0625_006:0273c01": "願少解說者。謂我則雖聞知於藥王。有若干百千",
    "X33n0625_006:0273c02": "萬億那由他之苦行。然亦不敢欲世尊一一煩示。",
    "X33n0625_006:0273c03": "惟願世尊。於多多萬億之中。少少略說其一二。故",
    "X33n0625_006:0273c04": "言願少解說也。聞皆歡喜者。蓋八部乃欲護持此",
    "X33n0625_006:0273c05": "經旨者。菩薩乃欲流通此經旨者。聲聞乃欲修習",
    "X33n0625_006:0273c06": "此經旨者。故若說其苦行。則欲護持者。即可以此",
    "X33n0625_006:0273c07": "苦行而為護持。則無有不護持矣。欲流通者。即可",
    "X33n0625_006:0273c08": "以此苦行而為流通。則未來不斷絕矣。欲修習者。",
    "X33n0625_006:0273c09": "即可以此苦行而為修習。則善行菩薩道矣。故若",
    "X33n0625_006:0273c10": "八部。若菩薩。若聲聞。不聞則已。若一聞之。則皆歡",
    "X33n0625_006:0273c11": "喜也。△二如來答示二。初答苦行。二示經勝。初二。",
    "X33n0625_006:0273c12": "初舉因由。",
    "X33n0625_006:0273c13": "爾時佛告宿王華菩薩。乃往過去。無量恒河沙劫。有",
    "X33n0625_006:0273c14": "佛號日月淨明德如來。應供。正徧知。明行足。善逝世",
    "X33n0625_006:0273c15": "間解。無上士。調御丈夫。天人師。佛世尊。其佛有八十",
    "X33n0625_006:0273c16": "億。大菩薩摩訶薩。七十二恒河沙。大聲聞眾。佛壽四",
    "X33n0625_006:0273c17": "萬二千劫。菩薩壽命亦等。彼國無有女人。地獄餓鬼",
    "X33n0625_006:0273c18": "畜生。阿修羅等。及以諸難。地平如掌。琉璃所成。寶樹",
    "X33n0625_006:0273c19": "莊嚴。寶帳覆上。垂寶華旛。寶瓶香爐。周徧國界。七寶",
    "X33n0625_006:0273c20": "為臺。一樹一臺。其樹去臺。盡一箭道。此諸寶樹。皆有",
    "X33n0625_006:0273c21": "菩薩聲聞。而坐其下。諸寶臺上。各有百億諸天。作天",
    "X33n0625_006:0273c22": "伎樂。歌嘆於佛。以為供養。",
    "X33n0625_006:0273c23": "初舉其時分可見。有佛下明其佛號。言日月淨明",
    "X33n0625_006:0273c24": "德者。世間日月。則有照臨之功。而清淨皎徹。通乎",
    "X33n0625_006:0274a01": "晝夜之者。由彼佛能於因中。承事十方諸佛。親近",
    "X33n0625_006:0274a02": "萬億如來。盡行諸佛無量道法。所有方便知見波",
    "X33n0625_006:0274a03": "羅蜜。皆悉具足。其所具之實智則如日。所具之權",
    "X33n0625_006:0274a04": "智則如月。既具二智。則惑無不破而淨。智無不顯",
    "X33n0625_006:0274a05": "而明。既破惑顯智。則其自行化他之德。必能成就",
    "X33n0625_006:0274a06": "矣。故名日月淨明德也。其佛下。明其所化。佛壽下。",
    "X33n0625_006:0274a07": "明其壽命。彼國下。明其國土清淨莊嚴也。寶臺之",
    "X33n0625_006:0274a08": "上。諸天作樂。嘆佛供養者。當知彼國菩薩聲聞。則",
    "X33n0625_006:0274a09": "坐於寶樹之下。其佛則在寶臺之上。故諸天欲供",
    "X33n0625_006:0274a10": "養佛。亦在於如來所坐寶臺之上也。△二明苦行",
    "X33n0625_006:0274a11": "四。初彼佛說經。",
    "X33n0625_006:0274a12": "爾時彼佛。為一切眾生喜見菩薩。及眾菩薩。諸聲聞",
    "X33n0625_006:0274a13": "眾。說法華經。",
    "X33n0625_006:0274a14": "為一切眾生喜見菩薩者。彼即是當機。故言為也。",
    "X33n0625_006:0274a15": "名一切眾生喜見者。由彼菩薩。發願欲療一切眾",
    "X33n0625_006:0274a16": "生身心二病。故一切眾生。皆喜見其人。乃即以為",
    "X33n0625_006:0274a17": "名。又能然身燒臂。行於苦行。流通此經。而教化一",
    "X33n0625_006:0274a18": "切。眾生由此蒙其潤澤利益。故皆喜見。因此立其",
    "X33n0625_006:0274a19": "名也。△二依經修證。",
    "X33n0625_006:0274a20": "是一切眾生喜見菩薩。樂習苦行。於日月淨明德佛",
    "X33n0625_006:0274a21": "法中。精進經行。一心求佛。滿萬二千歲已。得現一切",
    "X33n0625_006:0274a22": "色身三昧。得此三昧已。心大歡喜。",
    "X33n0625_006:0274a23": "言一心求佛者。一往而解。不向三有。不向二乘。唯",
    "X33n0625_006:0274a24": "求無上菩提。故言一心求佛。尅實而論。若依經所",
    "X33n0625_006:0274b01": "詮實相。而為所觀之境。以現前介爾一念。為能觀",
    "X33n0625_006:0274b02": "之心。以心照境。以境發心。心外無境。境外無心。心",
    "X33n0625_006:0274b03": "境不二。能所雙亡。乃名一心求佛也。此明其修。得",
    "X33n0625_006:0274b04": "現一切色身三昧。是明其證。現一切色身三昧。即",
    "X33n0625_006:0274b05": "是普現色身三昧也。所以得此三昧者。蓋法華一",
    "X33n0625_006:0274b06": "經所詮。唯是三千性相。百界千如之諸法實相。而",
    "X33n0625_006:0274b07": "此諸法實相。乃是法法皆真。相相皆實之者。故依",
    "X33n0625_006:0274b08": "之而修。如說而行。便能得此普現色身三昧。法爾",
    "X33n0625_006:0274b09": "能隨十界而現形。所謂一切色一色。一色一切色。",
    "X33n0625_006:0274b10": "一切身一身。一身一切身。一切現一現。一現一切",
    "X33n0625_006:0274b11": "現也。餘具疏釋(云云)。△三報恩申供二。初明現世。",
    "X33n0625_006:0274b12": "二明再生。初二。初作念。",
    "X33n0625_006:0274b13": "即作念言。我得現一切色身三昧。皆是得聞法華經",
    "X33n0625_006:0274b14": "力。我今當供養。日月淨明德佛。及法華經。",
    "X33n0625_006:0274b15": "我得現等者。謂今日得此色身三昧。蓋非無因。究",
    "X33n0625_006:0274b16": "其所自。皆是聞法華經而生解。依解起行。由行入",
    "X33n0625_006:0274b17": "證。故能如是也。△二興供二。初神力供養。",
    "X33n0625_006:0274b18": "即時入是三昧。於虗空中。雨曼陀羅華。摩訶曼陀羅",
    "X33n0625_006:0274b19": "華。細末堅黑旃檀。滿虗空中。如雲而下。又雨海此岸",
    "X33n0625_006:0274b20": "旃檀之香。此香六銖。價直娑婆世界。以供養佛。",
    "X33n0625_006:0274b21": "入是三昧等者。由得普現色身三昧。已見第一義",
    "X33n0625_006:0274b22": "空。於第一義空。發微妙不思議圓因。故雨華。而此",
    "X33n0625_006:0274b23": "圓因。潛通果海。故復雨香。并供佛以表之。六銖者。",
    "X33n0625_006:0274b24": "二十四銖為一兩。六銖乃二錢五分也。△二燃身",
    "X33n0625_006:0274c01": "供養又三。初正為燃身。",
    "X33n0625_006:0274c02": "作是供養已。從三昧起。而自念言。我雖以神力供養",
    "X33n0625_006:0274c03": "於佛。不如以身供養。即服諸香。旃檀薰陸。兜樓婆。畢",
    "X33n0625_006:0274c04": "力迦。沉水膠香。又飲薝蔔諸華香油。滿千二百歲已。",
    "X33n0625_006:0274c05": "香油塗身。於日月淨明德佛前。以天寶衣。而自纏身。",
    "X33n0625_006:0274c06": "灌諸香油。以神通力願。而自然身。光明徧照。八十億",
    "X33n0625_006:0274c07": "恒河沙世界。",
    "X33n0625_006:0274c08": "神通力願等者。乃不以世間之火然其身。而以智",
    "X33n0625_006:0274c09": "慧之火。然其身也。所以然身者。蓋欲報佛恩。而苦",
    "X33n0625_006:0274c10": "行弘經。正重其法。而輕其身。殞其命。而存其道也。",
    "X33n0625_006:0274c11": "光明徧照者。正表此苦行以為弘經。則自然令此",
    "X33n0625_006:0274c12": "經在在流通。永永不絕也。△二諸佛同讚三。初正",
    "X33n0625_006:0274c13": "讚。",
    "X33n0625_006:0274c14": "其中諸佛。同時讚言。善哉善哉。善男子。是真精進。是",
    "X33n0625_006:0274c15": "名真法。供養如來。",
    "X33n0625_006:0274c16": "以雙言善哉者。一善哉。是讚其以神力供養。心猶",
    "X33n0625_006:0274c17": "未足。而更然身。以為供養。一善哉。是讚其不但然",
    "X33n0625_006:0274c18": "身。更能以神通力願。而自然身。猶在三昧之中。可",
    "X33n0625_006:0274c19": "謂真善供養者也。此是總讚。善男子去別讚也。是",
    "X33n0625_006:0274c20": "真精進。是名真法供養者。若但然身。亦可謂之精",
    "X33n0625_006:0274c21": "進。亦可謂之供養矣。然不名真精進。不名真法供",
    "X33n0625_006:0274c22": "養。今乃不以世間之火而然其身。乃以神通力願。",
    "X33n0625_006:0274c23": "而以智慧之火。自然其身。則能以智起通。以通顯",
    "X33n0625_006:0274c24": "智。以願起行。以行填願。乃以性德之火。然實相之",
    "X33n0625_006:0275a01": "身。自然精而不雜。進而不退。乃名真精進也。真法",
    "X33n0625_006:0275a02": "供養者。既以性德之火。然實相之身。以為供養。則",
    "X33n0625_006:0275a03": "不見有所然之身能然之火。又內不見能然之身。",
    "X33n0625_006:0275a04": "外不見有所供之佛。何者。以其性德本空。無非法",
    "X33n0625_006:0275a05": "界故也。既其無非法界。則以法界而然法界。以法",
    "X33n0625_006:0275a06": "界而供法界。自然離乎能所。絕乎對待。自得名為",
    "X33n0625_006:0275a07": "真法供養也。所以智者大師。讀至此中。便能親見",
    "X33n0625_006:0275a08": "靈山一會儼然未散者。蓋大師向能隨文人觀。離",
    "X33n0625_006:0275a09": "能所。絕對待。天然泯合。而能如是也。△二格量。",
    "X33n0625_006:0275a10": "若以華香瓔珞。燒香末香塗香。天繒旛葢。及海此岸",
    "X33n0625_006:0275a11": "旃檀之香。如是等種種諸物供養。所不能及。假使國",
    "X33n0625_006:0275a12": "城妻子布施。亦所不及。",
    "X33n0625_006:0275a13": "一切華香等。及以國城。無非是外物。縱使能施妻",
    "X33n0625_006:0275a14": "子。亦不過是外身。今能然身。不唯捨內身。而又捨",
    "X33n0625_006:0275a15": "命矣。豈外財外身之所可及。即但然身。尚不能及。",
    "X33n0625_006:0275a16": "況今能以神通力願。而自然身。又不以世間之火",
    "X33n0625_006:0275a17": "而然。唯以智慧之火。而然實相之身。其不可及也。",
    "X33n0625_006:0275a18": "更不待言矣。△三重嘆。",
    "X33n0625_006:0275a19": "善男子。是名第一之施。於諸施中最尊最上。以法供",
    "X33n0625_006:0275a20": "養諸如來故。作是語已。而各默然。",
    "X33n0625_006:0275a21": "言第一之施最尊最上者。以理觀運入其中。火是",
    "X33n0625_006:0275a22": "性德火。身是實相身耳。故下釋曰。以法供養諸如",
    "X33n0625_006:0275a23": "來故。又以法華所詮。發為妙行。亦如經之第一。最",
    "X33n0625_006:0275a24": "尊最上也。作是下受供也。△三火然時分。",
    "X33n0625_006:0275b01": "其身火然。千二百歲。過是已後。其身乃盡。",
    "X33n0625_006:0275b02": "△二明再生五初王家化生。",
    "X33n0625_006:0275b03": "一切眾生喜見菩薩。作如是法供養已。命終之後。復",
    "X33n0625_006:0275b04": "生日月淨明德佛國中。於淨德王家。結加趺坐。忽然",
    "X33n0625_006:0275b05": "化生。",
    "X33n0625_006:0275b06": "王家化生者。還欲親近彼佛。及聞法華。并流通此",
    "X33n0625_006:0275b07": "經故也。前世是生身得忍。此中是法身。故化生耳。",
    "X33n0625_006:0275b08": "則知此之化生。亦即色身三昧之一也。△二陳說",
    "X33n0625_006:0275b09": "本事。",
    "X33n0625_006:0275b10": "即為其父。而說偈言。",
    "X33n0625_006:0275b11": "大王今當知。我經行彼處。即時得一切。現諸身三昧。",
    "X33n0625_006:0275b12": "勤行大精進。捨所愛之身。",
    "X33n0625_006:0275b13": "說是偈已。而白父言。日月淨明德佛。今故現在。我先",
    "X33n0625_006:0275b14": "供養佛已。得解一切眾生語言陀羅尼。復聞是法華",
    "X33n0625_006:0275b15": "經。八百千萬億那由他。甄迦羅。頻婆羅。阿閦婆等偈",
    "X33n0625_006:0275b16": "大王。我今當還供養此佛。",
    "X33n0625_006:0275b17": "得解一切語言陀羅尼者。前得普現色身三昧是",
    "X33n0625_006:0275b18": "定。今得解語言陀羅尼是慧。然慧非離定而有。乃",
    "X33n0625_006:0275b19": "即定而慧。定非離慧而有。乃即慧而定。是則名雖",
    "X33n0625_006:0275b20": "有二。其體是一。以其能得普現色身三昧之定。則",
    "X33n0625_006:0275b21": "無身而不現。以其能得解語言陀羅尼之慧。則無",
    "X33n0625_006:0275b22": "法而不說。所謂隨機現形。殊音類唱也。我先等者。",
    "X33n0625_006:0275b23": "蓋前世既聞法華。依之修習。得色身三昧時。其語",
    "X33n0625_006:0275b24": "言陀羅尼亦得矣。未有得定不得慧。現身不說法",
    "X33n0625_006:0275c01": "也。但神力燒身。兩番供養之後。所得之慧更深。則",
    "X33n0625_006:0275c02": "所謂之定。亦愈深矣。且就慧言。故但云我先(云云)。",
    "X33n0625_006:0275c03": "又知前世所聞之經。總是少分。從是已後。乃聞全",
    "X33n0625_006:0275c04": "經。故曰復聞(云云)。甄迦羅等者。乃是西方四種萬",
    "X33n0625_006:0275c05": "億之數名也。那由他。是十萬億。甄迦羅。是百萬億。",
    "X33n0625_006:0275c06": "頻婆羅。是千萬億。阿閦婆。是萬萬億也。△三見佛",
    "X33n0625_006:0275c07": "讚勸二。初讚。",
    "X33n0625_006:0275c08": "白已即坐七寶之臺。上升虗空。高七多羅樹。往到佛",
    "X33n0625_006:0275c09": "所。頭面禮足。合十指爪。以偈讚佛。",
    "X33n0625_006:0275c10": "容顏甚奇妙。光明照十方。我適曾供養。今復還親覲。",
    "X33n0625_006:0275c11": "容顏甚奇妙者。容即容儀。顏即顏貌。奇即奇特。妙",
    "X33n0625_006:0275c12": "即妙好。九界眾生。所有容顏。皆不名奇妙。以凡夫",
    "X33n0625_006:0275c13": "全是麤惡之容顏。二乘不修相好。乃是憔悴之容",
    "X33n0625_006:0275c14": "顏。菩薩雖能分證。亦得名為奇妙。然無明未盡。猶",
    "X33n0625_006:0275c15": "不得名為甚奇妙。唯有如來。究竟圓滿。故名甚奇",
    "X33n0625_006:0275c16": "妙也。光明照十方者。十方本是迷昧。本是昏闇者。",
    "X33n0625_006:0275c17": "今如來以光明照之。則迷昧盡除。昏闇皆消也。我",
    "X33n0625_006:0275c18": "適曾供養者。適非謂纔適之適。是不前不後。兩兩",
    "X33n0625_006:0275c19": "相值。謂之適也。意謂我曾見於佛。曾聞於法。即便",
    "X33n0625_006:0275c20": "得於三昧。而以神力供養。更復然身供養。皆不前",
    "X33n0625_006:0275c21": "不後。兩兩相值。故云我適曾供養也。△二勸。",
    "X33n0625_006:0275c22": "爾時一切眾生喜見菩薩。說是偈已。而白佛言。世尊",
    "X33n0625_006:0275c23": "世尊。猶故在世。",
    "X33n0625_006:0275c24": "猶故在世者。非謂我已然身供養。已經千二百歲。",
    "X33n0625_006:0276a01": "而世尊猶然在世。而未滅度。乃是勸請世尊。仍然",
    "X33n0625_006:0276a02": "在於世間說法。而度眾生。正是請轉法輪。勸住世",
    "X33n0625_006:0276a03": "間也。△四如來付囑三。初唱滅。",
    "X33n0625_006:0276a04": "爾時日月淨明德佛。告一切眾生喜見菩薩。善男子。",
    "X33n0625_006:0276a05": "我涅槃時到。滅盡時至。汝可安施床座。我於今夜。當",
    "X33n0625_006:0276a06": "般涅槃。",
    "X33n0625_006:0276a07": "△二付囑。",
    "X33n0625_006:0276a08": "又勅一切眾生喜見菩薩。善男子。我以佛法囑累於",
    "X33n0625_006:0276a09": "汝。及諸菩薩大弟子。并阿耨多羅三藐三菩提法。亦",
    "X33n0625_006:0276a10": "以三千大千七寶世界。諸寶樹寶臺。及給侍諸天。悉",
    "X33n0625_006:0276a11": "付於汝。我滅度後。所有舍利。亦付囑汝。當令流布。廣",
    "X33n0625_006:0276a12": "設供養。應起若干千塔。",
    "X33n0625_006:0276a13": "當令流布。是令其流布所付之佛法。廣設供養。是",
    "X33n0625_006:0276a14": "令其供養所付之舍利也。△三入滅。",
    "X33n0625_006:0276a15": "如是日月淨明德佛。勅一切眾生喜見菩薩已。於夜",
    "X33n0625_006:0276a16": "後分。入於涅槃。",
    "X33n0625_006:0276a17": "上來菩薩雖有二生。若論彼佛說法。唯是法華一",
    "X33n0625_006:0276a18": "會。故其唱滅。乃是法華會上唱滅。如今佛唱滅。如",
    "X33n0625_006:0276a19": "來不久當入涅槃。佛欲以此妙法華經。付囑有在",
    "X33n0625_006:0276a20": "是也。即入滅者。乃說法華已。不復更說涅槃。故便",
    "X33n0625_006:0276a21": "入滅。此即以法華。為五時終也。故上云。一切眾生",
    "X33n0625_006:0276a22": "喜見菩薩。因聞說是法華經。故一心求道。得普現",
    "X33n0625_006:0276a23": "色身三昧。得此三昧已。即入三昧。於虗空中。雨華",
    "X33n0625_006:0276a24": "雨香。以供養佛。作供養已。從三昧起。而自念言。不",
    "X33n0625_006:0276b01": "如以身供養。即服諸香。乃至然身。經千二百歲。皆",
    "X33n0625_006:0276b02": "在法華會上也。故次生中陳說本事。言日月淨明",
    "X33n0625_006:0276b03": "德佛今故現在。即指彼佛猶說法華。故化生王家。",
    "X33n0625_006:0276b04": "其意為欲更聞此經。流通此經。更供彼佛也。所以",
    "X33n0625_006:0276b05": "一見。遂云世尊世尊。猶故在世者。一稱世尊。是勸",
    "X33n0625_006:0276b06": "佛長說法華。一稱世尊。是勸佛長住世間也。則知",
    "X33n0625_006:0276b07": "彼佛唱滅。猶在法華會上。入滅時乃法華畢也。以",
    "X33n0625_006:0276b08": "故上之然身。但千二百歲。以在說法華時。不得不",
    "X33n0625_006:0276b09": "促。若延之而過於燒臂之時。則彼佛已當入滅。再",
    "X33n0625_006:0276b10": "生何由更聞。彼佛因誰付囑耶。故一心求佛。滿萬",
    "X33n0625_006:0276b11": "二千歲。又飲諸華香油。滿千二百歲。其身火然。千",
    "X33n0625_006:0276b12": "二百歲。皆在說法華時。以彼佛菩薩壽。皆四萬二",
    "X33n0625_006:0276b13": "千劫。則說法華。必經幾劫故也。亦是皆表自行。是",
    "X33n0625_006:0276b14": "則萬二千。千二百。皆表聞於法華。從妙解而起妙",
    "X33n0625_006:0276b15": "行。蓋一根對一塵。介爾一念心起。則具十界。十界",
    "X33n0625_006:0276b16": "具百界。百界具千如。六根則有六千。對於六塵。便",
    "X33n0625_006:0276b17": "成萬二千矣。若單就六根。皆約止觀而修。亦成萬",
    "X33n0625_006:0276b18": "二千也。故以滿萬二千歲以表之也。千二百歲者。",
    "X33n0625_006:0276b19": "蓋一根有百界。六根則有六百。對於六塵。則有千",
    "X33n0625_006:0276b20": "二百矣。若亦單在六根。就其服香飲油。香表止。油",
    "X33n0625_006:0276b21": "表觀。由此止觀。六根清淨。則亦千二百也。然身時",
    "X33n0625_006:0276b22": "既性德火。燒實相身。而所燒六根。及所燒六塵。皆",
    "X33n0625_006:0276b23": "性德。皆實相。則亦千二百也。故皆以千二百歲。而",
    "X33n0625_006:0276b24": "表之也。",
    "X33n0625_006:0276c01": "若下之燒臂。滿七萬二千歲者。乃是彼佛說經入",
    "X33n0625_006:0276c02": "滅已後之時。故可延之而長。亦是表化他。而無窮",
    "X33n0625_006:0276c03": "故也。又一根具千如。一根具五根。則一根之中。具",
    "X33n0625_006:0276c04": "有六根。乃成六千。六根皆有六千。則成三萬六千。",
    "X33n0625_006:0276c05": "更對六塵。故成七萬二千歲而表之。若亦單就六",
    "X33n0625_006:0276c06": "根而論。兩臂表權實智。而為說法。則成七萬二千。",
    "X33n0625_006:0276c07": "若就兩臂表定慧。復成七萬二千也。是則然身之",
    "X33n0625_006:0276c08": "時。短不為短而燒臂之時。長不為長也。又然身時",
    "X33n0625_006:0276c09": "是生身。燒臂時是法身。所以不無延促之別耳。△",
    "X33n0625_006:0276c10": "五菩薩受命五。初起塔供養。",
    "X33n0625_006:0276c11": "爾時一切眾生喜見菩薩。見佛滅度。悲感懊惱。戀慕",
    "X33n0625_006:0276c12": "於佛。即以海此岸旃檀為[卄/積]。供養佛身。而以燒之。火",
    "X33n0625_006:0276c13": "滅已後。收取舍利。作八萬四千寶瓶。以起八萬四千",
    "X33n0625_006:0276c14": "塔。高三世界。表剎莊嚴。垂諸旛葢。懸眾寶鈴。",
    "X33n0625_006:0276c15": "△二燒臂供養。",
    "X33n0625_006:0276c16": "爾時一切眾生喜見菩薩。復自念言。我雖作是供養。",
    "X33n0625_006:0276c17": "心猶未足。我今當更供養舍利。便語諸菩薩大弟子。",
    "X33n0625_006:0276c18": "及天龍夜叉等。一切大眾。汝等當一心念。我今供養",
    "X33n0625_006:0276c19": "日月淨明德佛舍利。作是語已。即於八萬四千塔前。",
    "X33n0625_006:0276c20": "然百福莊嚴臂。七萬二千歲。而以供養。",
    "X33n0625_006:0276c21": "前科起塔。即受命供養舍利也。此中燒臂。即受命",
    "X33n0625_006:0276c22": "流布佛法也。以燒臂乃是法供養。而苦行弘經。令",
    "X33n0625_006:0276c23": "眾得益耳。△三大眾得益。",
    "X33n0625_006:0276c24": "令無數求聲聞眾。無量阿僧祇人。發阿耨多羅三藐",
    "X33n0625_006:0277a01": "三菩提心。皆使得住現一切色身三昧。",
    "X33n0625_006:0277a02": "△四菩薩現報。",
    "X33n0625_006:0277a03": "爾時諸菩薩。天人阿修羅等。見其無臂。憂惱悲哀。而",
    "X33n0625_006:0277a04": "作是言。此一切眾生喜見菩薩。是我等師。教化我者。",
    "X33n0625_006:0277a05": "而今燒臂。身不具足。於時一切眾生喜見菩薩。於大",
    "X33n0625_006:0277a06": "眾中。立此誓言。我捨兩臂。必當得佛。金色之身。若實",
    "X33n0625_006:0277a07": "不虗。令我兩臂。還復如故。作是誓已。自然還復。由斯",
    "X33n0625_006:0277a08": "菩薩福德。智慧淳厚所致。",
    "X33n0625_006:0277a09": "我捨兩臂。有人作事理二障而表。若是則兩臂還",
    "X33n0625_006:0277a10": "復。豈二障復生耶。當知百福莊嚴臂。乃是全表定",
    "X33n0625_006:0277a11": "慧。故次云。由斯菩薩福德智慧所致。福德即是定。",
    "X33n0625_006:0277a12": "智慧即是慧。以由定慧。元從性起。今泯修還歸於",
    "X33n0625_006:0277a13": "性。故言捨兩臂也。得佛金色身者。前得普現色身",
    "X33n0625_006:0277a14": "三昧。已是分證。今言必當得佛身究竟也。兩臂如",
    "X33n0625_006:0277a15": "故者。即是還從性起修。而以定慧。教化一切眾生",
    "X33n0625_006:0277a16": "也。△五大千現瑞。",
    "X33n0625_006:0277a17": "當爾之時。三千大千世界六種震動。天雨寶華。一切",
    "X33n0625_006:0277a18": "人天。得未曾有。",
    "X33n0625_006:0277a19": "△四結會古今二。初結會。",
    "X33n0625_006:0277a20": "佛告宿王華菩薩。於汝意云何。一切眾生喜見菩薩。",
    "X33n0625_006:0277a21": "豈異人乎。今藥王菩薩是也。其所捨身布施。如是無",
    "X33n0625_006:0277a22": "量百千萬億那由他數。",
    "X33n0625_006:0277a23": "△二勸持。",
    "X33n0625_006:0277a24": "宿王華。若有發心。欲得阿耨多羅三藐三菩提者。能",
    "X33n0625_006:0277b01": "然手指。乃至足一指。供養佛塔。勝以國城妻子。及三",
    "X33n0625_006:0277b02": "千大千國土。山林河池。諸珍寶物。而供養者。",
    "X33n0625_006:0277b03": "足一指者。非手足之足。乃具足之足也。能然手指。",
    "X33n0625_006:0277b04": "或然一節。或然兩節。或然三節。三節乃具足一指",
    "X33n0625_006:0277b05": "也。故曰乃至足一指。若手足之足。豈有然足之指",
    "X33n0625_006:0277b06": "以供佛乎。國城是外財。妻子是外身。故皆不及於",
    "X33n0625_006:0277b07": "內身之施也。△二示經勝四。初格量。",
    "X33n0625_006:0277b08": "若復有人。以七寶滿三千大千世界。供養於佛。及大",
    "X33n0625_006:0277b09": "菩薩。辟支佛。阿羅漢。是人所得功德。不如受持此法",
    "X33n0625_006:0277b10": "華經。乃至一四句偈。其福最多。",
    "X33n0625_006:0277b11": "七寶滿大千界。是舉其所施之物。貴而且多。供佛",
    "X33n0625_006:0277b12": "及三乘。是明其所供之人尊。而且勝也。不如受持",
    "X33n0625_006:0277b13": "此經。一四句偈者。上所施之物。雖貴且多。乃是世",
    "X33n0625_006:0277b14": "間之財而已。若能受持此經。則得於出世間。無上",
    "X33n0625_006:0277b15": "功德法財。故其為最。而非彼所及。上所供之人。雖",
    "X33n0625_006:0277b16": "尊而勝。然佛藉此經。而得成果。菩薩依此經。而得",
    "X33n0625_006:0277b17": "成因。二乘由此經。而得會歸。所以若證得。若修持。",
    "X33n0625_006:0277b18": "若會歸。皆由此經。故受於一四句偈。其福多於供",
    "X33n0625_006:0277b19": "佛菩薩及二乘也。△二正嘆二。初嘆經體。二嘆經",
    "X33n0625_006:0277b20": "用。初五。初約山海。",
    "X33n0625_006:0277b21": "宿王華。譬如一切川流江河諸水之中。海為第一。此",
    "X33n0625_006:0277b22": "法華經。亦復如是。於諸如來。所說經中。最為深大。又",
    "X33n0625_006:0277b23": "如土山黑山。小鐵圍山。大鐵圍山。及十寶山。眾山之",
    "X33n0625_006:0277b24": "中。須彌山為第一。此法華經亦復如是。於諸經中。最",
    "X33n0625_006:0277c01": "為其上。",
    "X33n0625_006:0277c02": "初一雙。初約海。二約山。皆先喻後合。今合釋之。應",
    "X33n0625_006:0277c03": "云。前約格量。以明能持之勝。後還約譬喻。以顯所",
    "X33n0625_006:0277c04": "持之勝。故有五雙。皆以喻而立名也。言此法華經",
    "X33n0625_006:0277c05": "最為深大者。若修川巨流。長江大河。皆非深非大。",
    "X33n0625_006:0277c06": "唯有大海。又深又大。如佛四十年前所說之經。最",
    "X33n0625_006:0277c07": "初乳味如川。次之酪味如流。生酥如江。熟酥如河。",
    "X33n0625_006:0277c08": "如是四味之經。皆非深大。唯此法華。醍醐上味。大",
    "X33n0625_006:0277c09": "事因緣。從茲而明。長遠壽量。由此而顯。莫能測其",
    "X33n0625_006:0277c10": "底裏故深。莫能究其邊涯故大。所謂竪則徹於三",
    "X33n0625_006:0277c11": "諦之源。橫則窮乎法界之邊。猶如大海。於諸水之",
    "X33n0625_006:0277c12": "中。最深而且大也。二又如下約山。言此經最為其",
    "X33n0625_006:0277c13": "上者。如來於四十年前。或說人乘如土山。或說天",
    "X33n0625_006:0277c14": "乘如黑山。或說聲聞乘。如小鐵圍山。或說緣覺乘。",
    "X33n0625_006:0277c15": "如大鐵圍山。或說菩薩乘。如十寶山。若人天乘。但",
    "X33n0625_006:0277c16": "能出於三途。不能出於三界。若二乘乘。但能出於",
    "X33n0625_006:0277c17": "三界。不能出於三空。若菩薩乘。雖能出於三空。但",
    "X33n0625_006:0277c18": "成偏漸。而未能圓融。唯此法華。乃是一佛乘。而能",
    "X33n0625_006:0277c19": "究竟運歸三德秘藏。所有教行人理。無不皆一。權",
    "X33n0625_006:0277c20": "實本迹。無不皆妙。猶如四寶所成之須彌山。出水",
    "X33n0625_006:0277c21": "八萬四千由旬。而於眾山之中。最在其上。而為第",
    "X33n0625_006:0277c22": "一也。△二約月日。",
    "X33n0625_006:0277c23": "又如眾星之中。月天子最為第一。此法華經。亦復如",
    "X33n0625_006:0277c24": "是。於千萬億種。諸經法中。最為照明。又如日天子。能",
    "X33n0625_006:0278a01": "除諸闇。此經亦復如是。能破一切不善之闇。",
    "X33n0625_006:0278a02": "二一雙。初約月。一約日。喻合同前釋。此經最為照",
    "X33n0625_006:0278a03": "明者。如來一代教法。若已說。若今說。若當說。如是",
    "X33n0625_006:0278a04": "三說之中。所說餘經。猶如眾星。雖云朗朗。而照物",
    "X33n0625_006:0278a05": "不明。唯此經所說不思議之權智。能顯一切理。證",
    "X33n0625_006:0278a06": "一切德。破一切惑。猶如月天子最為照明也。二又",
    "X33n0625_006:0278a07": "如下約日。日輪當午。無暗不除。正如此經所說實",
    "X33n0625_006:0278a08": "智。能破無明不善諸暗。若他經。或但能破見思者。",
    "X33n0625_006:0278a09": "或但能破塵沙者。或有能破無明而不究盡者。若",
    "X33n0625_006:0278a10": "此經。所有不思議之實智。則一破一切破。一斷一",
    "X33n0625_006:0278a11": "切斷。不但破見思。亦能破塵沙。不但破塵沙。亦能",
    "X33n0625_006:0278a12": "究盡無明。以其無惑不破。正如日天子能除諸暗",
    "X33n0625_006:0278a13": "也。△三約人天。",
    "X33n0625_006:0278a14": "又如諸小王中。轉輪聖王。最為第一。此經亦復如是。",
    "X33n0625_006:0278a15": "於諸經中。最為其尊。又如帝釋於三十三天中王。此",
    "X33n0625_006:0278a16": "經亦復如是。諸經中王。",
    "X33n0625_006:0278a17": "三一雙。初約人。二約天。喻合同前釋。輪王能以十",
    "X33n0625_006:0278a18": "善化世。粟散小王之中。而為第一。此經明於諸法",
    "X33n0625_006:0278a19": "悉皆實相。而能出生一切眾生無上之善。所謂令",
    "X33n0625_006:0278a20": "三乘會一乘。使九界歸佛界。既皆會一乘。同歸佛",
    "X33n0625_006:0278a21": "界。則生善之極矣。故於諸經為尊。而如輪王於小",
    "X33n0625_006:0278a22": "王中為第一也。二又如下約天。諸經或但明偏空。",
    "X33n0625_006:0278a23": "或但詮幻有。或唯顯但中。則不得為羣經之冠。只",
    "X33n0625_006:0278a24": "如三十三天而已。今經明諸法之實相。長遠之壽",
    "X33n0625_006:0278b01": "量。空則一切皆空。有則一切皆有。中則一切皆中。",
    "X33n0625_006:0278b02": "而能為羣經之冠。乃是諸經中王。如彼帝釋為三",
    "X33n0625_006:0278b03": "十三天之王也。△四約凡聖。",
    "X33n0625_006:0278b04": "又如大梵天王。一切眾生之父。此經亦復如是。一切",
    "X33n0625_006:0278b05": "賢聖學無學。及發菩薩心者之父。又如一切凡夫人",
    "X33n0625_006:0278b06": "中。須陀洹。斯陀含。阿那含。阿羅漢。辟支佛為第一。此",
    "X33n0625_006:0278b07": "經亦復如是。一切如來所說。若菩薩所說。若聲聞所",
    "X33n0625_006:0278b08": "說。諸經法中。最為第一。有能受持是經典者。亦復如",
    "X33n0625_006:0278b09": "是。於一切眾生中。亦為第一。",
    "X33n0625_006:0278b10": "四一雙。初約凡。二約聖。喻合同前釋。大梵天王。為",
    "X33n0625_006:0278b11": "大千之主。一切眾生。從其生長。故為眾生之父。此",
    "X33n0625_006:0278b12": "經則一切七賢四聖。有學無學。三教發心菩薩。皆",
    "X33n0625_006:0278b13": "隨其習。而得開顯。如彼梵王能生一切而為父也。",
    "X33n0625_006:0278b14": "二又如下約聖。凡夫之人。不能破煩惱出生死之",
    "X33n0625_006:0278b15": "者。四果聖人。及辟支佛。皆能破煩惱。皆能出生死。",
    "X33n0625_006:0278b16": "故於凡夫人中。皆為第一。喻如來所說諸經。不能",
    "X33n0625_006:0278b17": "究竟破於無明。不能究竟出於變易。如凡夫之不",
    "X33n0625_006:0278b18": "能破煩惱出生死。而非第一。此經則能究盡無明",
    "X33n0625_006:0278b19": "煩惱。究盡變易生死。如彼四果支佛。能破煩惱出",
    "X33n0625_006:0278b20": "生死。而於凡夫人中第一也。有能下。明其所持經",
    "X33n0625_006:0278b21": "體既勝。則能持之人。自能破無明出變易。而亦復",
    "X33n0625_006:0278b22": "第一。亦如凡夫中。四果支佛為第一也。△五約因",
    "X33n0625_006:0278b23": "果。",
    "X33n0625_006:0278b24": "一切聲聞辟支佛中。菩薩為第一。此經亦復如是。於",
    "X33n0625_006:0278c01": "一切諸經法中。最為第一。如佛為諸法王。此經亦復",
    "X33n0625_006:0278c02": "如是。諸經中王。",
    "X33n0625_006:0278c03": "五一雙。初約因。二約果。喻合同前釋。三乘之人。雖",
    "X33n0625_006:0278c04": "同是因位。而二乘但能自利。不能利他。故非第一。",
    "X33n0625_006:0278c05": "菩薩則既能自利。復能利他。故於二乘之中為第",
    "X33n0625_006:0278c06": "一。諸經今經皆明於因。而諸經所明。或是人天之",
    "X33n0625_006:0278c07": "因。或是三乘之因。如彼二乘之非第一。今經所明",
    "X33n0625_006:0278c08": "之因。無別以為其因。乃以諸法實相而為其因。全",
    "X33n0625_006:0278c09": "是大乘微妙不思議圓因。故於一切諸經法中。最",
    "X33n0625_006:0278c10": "為第一。如彼菩薩於二乘中為第一也。二如佛下",
    "X33n0625_006:0278c11": "約果。如來能於諸法之中。得大自在。故為諸法之",
    "X33n0625_006:0278c12": "王。此經為諸經之王者。諸經所明之果。不過人天",
    "X33n0625_006:0278c13": "之果三乘之果。故不得自在。而不名為王。今經所",
    "X33n0625_006:0278c14": "明之果。無別以為其果。全以諸法實相而為其果。",
    "X33n0625_006:0278c15": "乃是大乘不思議之果。而最為自在。故於諸經中",
    "X33n0625_006:0278c16": "為王。如佛於諸法中為王也。上來五雙為喻。則知",
    "X33n0625_006:0278c17": "所持經體之勝。無可加尚矣。△二嘆經用二。初嘆",
    "X33n0625_006:0278c18": "拔苦之用。",
    "X33n0625_006:0278c19": "宿王華。此經能救一切眾生者。此經能令一切眾生。",
    "X33n0625_006:0278c20": "離諸苦惱。",
    "X33n0625_006:0278c21": "此經能救等者。一切眾生。即三乘九界也。離諸苦",
    "X33n0625_006:0278c22": "惱者。二種生死。為苦惱之果。五住煩惱。為苦惱之",
    "X33n0625_006:0278c23": "因。所謂二死之果。五住之因。能逼迫一切眾生。能",
    "X33n0625_006:0278c24": "惱亂一切眾生之者。唯有此經之力用。能令三乘",
    "X33n0625_006:0279a01": "九界一切眾生。脫離此之苦惱。良由此經所明。唯",
    "X33n0625_006:0279a02": "是諸法實相。則所有煩惱之苦因。全體即是菩提。",
    "X33n0625_006:0279a03": "所有生死之苦果。全體即是涅槃。有何苦惱之可",
    "X33n0625_006:0279a04": "離。復有何苦惱之不離者哉。△二嘆與樂之用三。",
    "X33n0625_006:0279a05": "初法。",
    "X33n0625_006:0279a06": "此經能大饒益。一切眾生。充滿其願。",
    "X33n0625_006:0279a07": "謂充滿其願者。即能與三乘九界無上之樂。而大",
    "X33n0625_006:0279a08": "饒之益也。△二喻。",
    "X33n0625_006:0279a09": "如清涼池。能滿一切諸渴乏者。如寒者得火。如躶者",
    "X33n0625_006:0279a10": "得衣。如商人得主。如子得母。如渡得船。如病得醫。如",
    "X33n0625_006:0279a11": "闇得燈。如貧得寶。如民得王。如賈客得海。如炬除闇。",
    "X33n0625_006:0279a12": "此乃十二喻。以喻與樂之用。初言清涼池。乃喻此",
    "X33n0625_006:0279a13": "經。是清涼無上醍醐之味。能與眾生。法味滋神。故",
    "X33n0625_006:0279a14": "云能滿諸渴乏也。如寒得火者。此經所有性德之",
    "X33n0625_006:0279a15": "火。能除眾生煩惱之寒也。如躶得衣者。此經有大",
    "X33n0625_006:0279a16": "功德衣。能遮眾生生死之躶露也。如商得主者。此",
    "X33n0625_006:0279a17": "經能令一切眾生。開示悟入佛之知見。而為一切",
    "X33n0625_006:0279a18": "眾生之導。如商人之得主也。如子得母者。此經能",
    "X33n0625_006:0279a19": "令九界眾生。得於微妙實智。如子之得母以為恃",
    "X33n0625_006:0279a20": "怙也。如渡得船者。此經甚深般若之船。能令九界",
    "X33n0625_006:0279a21": "眾生。渡於二死之河。而到涅槃彼岸也。如病得醫",
    "X33n0625_006:0279a22": "者。此經無上大悲法藥。能療一切眾生身心二病",
    "X33n0625_006:0279a23": "也。如暗得燈者。此經所有智慧之燈。能破眾生無",
    "X33n0625_006:0279a24": "明之暗也。如貧得寶者。此經能與一切眾生。無上",
    "X33n0625_006:0279b01": "功德法財。如貧者之得寶也。如民得王者。此經所",
    "X33n0625_006:0279b02": "明諸法實相。長遠壽命。為一切眾生之所歸趣向",
    "X33n0625_006:0279b03": "往。如民之得王也。如賈客得海者。此經所明諸佛",
    "X33n0625_006:0279b04": "甚深智慧。猶如大海。一切眾生。依此智慧。而能得",
    "X33n0625_006:0279b05": "於出世法財。如賈客之得海也。如炬除暗者。此經",
    "X33n0625_006:0279b06": "所明智慧光明。能破三惑之暗也。此十二喻。唯初",
    "X33n0625_006:0279b07": "後二喻。約能論所。中之十喻。皆約所論能。如是互",
    "X33n0625_006:0279b08": "明。正顯圓乘生死煩惱。菩提涅槃。體不二耳。△三",
    "X33n0625_006:0279b09": "合。",
    "X33n0625_006:0279b10": "此法華經。亦復如是。能令眾生。離一切苦。一切病痛。",
    "X33n0625_006:0279b11": "能解一切生死之縛。",
    "X33n0625_006:0279b12": "能離一切苦者。即能離於界內之三苦八苦。界外",
    "X33n0625_006:0279b13": "之變易無明苦也。能離一切病痛者。凡眾生四大",
    "X33n0625_006:0279b14": "不調。即有於病。此經明於諸法悉皆實相。若能了",
    "X33n0625_006:0279b15": "達一切悉皆實相。則了知所有地水火風。地即性",
    "X33n0625_006:0279b16": "地。火即性火。水即性水。風即性風。是則雖有四大",
    "X33n0625_006:0279b17": "之不同。而總一性德實相。更有何病何痛而不離",
    "X33n0625_006:0279b18": "哉。能解生死縛者。五住是生死之因縛。二死是生",
    "X33n0625_006:0279b19": "死之果縛。此經能令二死永亡。五住究盡。則是能",
    "X33n0625_006:0279b20": "解生死二縛也。既苦無不離。縛無不解。則而能得",
    "X33n0625_006:0279b21": "於樂矣。已上正嘆竟。△三明德二。初明聞全經德。",
    "X33n0625_006:0279b22": "二明聞一品德。初二。初明書寫功德。",
    "X33n0625_006:0279b23": "若人得聞此法華經。若自書若使人書。所得功德。以",
    "X33n0625_006:0279b24": "佛智慧。籌量多少。不得其邊。",
    "X33n0625_006:0279c01": "籌量多少者。謂尚不能思其多。又豈可量其少。總",
    "X33n0625_006:0279c02": "之不能得其邊也。△二明供養功德。",
    "X33n0625_006:0279c03": "若書是經卷。華香瓔珞。燒香末香塗香。旛葢衣服。種",
    "X33n0625_006:0279c04": "種之燈。蘇燈油燈。諸香油燈。薝蔔油燈。須曼那油燈。",
    "X33n0625_006:0279c05": "波羅羅油燈。婆利師迦油燈。那婆摩利油燈供養。所",
    "X33n0625_006:0279c06": "得功德。亦復無量。",
    "X33n0625_006:0279c07": "△二明聞一品德二。初明受持修行。二明隨喜讚",
    "X33n0625_006:0279c08": "善。初三。初總標。",
    "X33n0625_006:0279c09": "宿王華。若有人聞是藥王菩薩本事品者。亦得無量",
    "X33n0625_006:0279c10": "無邊功德。",
    "X33n0625_006:0279c11": "得無邊功德者。謂不但如上聞全經。而有無量無",
    "X33n0625_006:0279c12": "邊功德。即聞此藥王一品。亦復有於無量之功德",
    "X33n0625_006:0279c13": "也。△二別示五。初不受女身德。",
    "X33n0625_006:0279c14": "若有女人。聞是藥王菩薩本事品。能受持者。盡是女",
    "X33n0625_006:0279c15": "身。後不復受。",
    "X33n0625_006:0279c16": "若有女人者。蓋女人。乃是障罪深重之者。較於男",
    "X33n0625_006:0279c17": "子不同。既障罪深重之女人。聞而尚有如此功德。",
    "X33n0625_006:0279c18": "則男子。若聞此經。所有功德。不待言而可知。故但",
    "X33n0625_006:0279c19": "舉女人也。盡是女身不復受者。如上所明。若聞此",
    "X33n0625_006:0279c20": "經。能得普現色身三昧。即知佛性。大涅槃經云。若",
    "X33n0625_006:0279c21": "不知佛性者。皆名女人。若有女人。能知自身定有",
    "X33n0625_006:0279c22": "佛性者。即是男子。則豈更受女身哉。△二能生淨",
    "X33n0625_006:0279c23": "土德。",
    "X33n0625_006:0279c24": "若如來滅後。後五百歲中。若有女人。聞是經典。如說",
    "X33n0625_006:0280a01": "修行。於此命終。即往安樂世界。阿彌陀佛。大菩薩眾。",
    "X33n0625_006:0280a02": "圍繞住處。生蓮華中。寶座之上。",
    "X33n0625_006:0280a03": "後五百歲者。即鬬諍堅固之時也。如說修行者。謂",
    "X33n0625_006:0280a04": "能依所詮實相之理。而起不思議妙行。以理起行",
    "X33n0625_006:0280a05": "以行契理。乃名如說修行也。既能如說修行。則能",
    "X33n0625_006:0280a06": "了達實相。而現淨土。然無別有淨土。淨土全即唯",
    "X33n0625_006:0280a07": "心。彌陀亦無別有彌陀。彌陀全即自性。故能於命",
    "X33n0625_006:0280a08": "終之時。不往而往。往安樂之世界。非見而見。見彌",
    "X33n0625_006:0280a09": "陀之如來。無生而生。生蓮華寶座之上也。然淨土",
    "X33n0625_006:0280a10": "有十方之淨土。如來亦有十方之如來。而經教所",
    "X33n0625_006:0280a11": "明。但言安樂淨土。唯舉彌陀如來者何也。良以此",
    "X33n0625_006:0280a12": "土眾生。心多散亂。今欲調其散制其亂。須令其專",
    "X33n0625_006:0280a13": "注一處。故但言西方淨土。以為其專注一心之所。",
    "X33n0625_006:0280a14": "而不言多方之淨土。若夫彌陀。由其因中。發四十",
    "X33n0625_006:0280a15": "八之大願。而廣攝受一切眾生。娑婆眾生。與彼佛",
    "X33n0625_006:0280a16": "最為有緣。故但言於彌陀如來也。△三獲無生忍",
    "X33n0625_006:0280a17": "德。",
    "X33n0625_006:0280a18": "不復為貪欲所惱。亦復不為瞋恚愚痴所惱。亦復不",
    "X33n0625_006:0280a19": "為憍慢嫉妬諸垢所惱。得菩薩神通。無生法忍。",
    "X33n0625_006:0280a20": "不為貪欲等所惱。是不為三毒諸障所惱。則自然",
    "X33n0625_006:0280a21": "得於菩薩之神通法忍。以其能如說修行。而了達",
    "X33n0625_006:0280a22": "諸法實相。則不見有少法生。亦不見有少法滅。以",
    "X33n0625_006:0280a23": "此無生無滅之理。而忍可於心。自能神而明之。通",
    "X33n0625_006:0280a24": "而變之。故即得於菩薩神通無生法忍也。△四能",
    "X33n0625_006:0280b01": "見諸佛德。",
    "X33n0625_006:0280b02": "得是忍已。眼根清淨。以是清淨眼根。見七百萬二十",
    "X33n0625_006:0280b03": "億那由他恒河沙等。諸佛如來。",
    "X33n0625_006:0280b04": "眼根清淨者。既在得忍之後。乃是分證清淨也。以",
    "X33n0625_006:0280b05": "能得分證清淨之眼根。故一見一切見。而圓見一",
    "X33n0625_006:0280b06": "切諸佛。蓋分證位人。一登初住。便能分身百界。化",
    "X33n0625_006:0280b07": "導一切眾生。自尚能百界作佛。豈不能見諸佛耶。",
    "X33n0625_006:0280b08": "△五諸佛共讚德。",
    "X33n0625_006:0280b09": "是時諸佛。遙共讚言。善哉善哉。善男子。汝能於釋迦",
    "X33n0625_006:0280b10": "牟尼佛法中。受持讀誦。思惟是經。為他人說。所得福",
    "X33n0625_006:0280b11": "德。無量無邊。火不能焚。水不能漂。汝之功德。千佛共",
    "X33n0625_006:0280b12": "說。不能令盡。汝今已能破諸魔賊。壞生死軍。諸餘怨",
    "X33n0625_006:0280b13": "敵。皆悉摧滅。善男子。百千諸佛。以神通力。共守護汝。",
    "X33n0625_006:0280b14": "於一切世間。天人之中。無如汝者。惟除如來。其諸聲",
    "X33n0625_006:0280b15": "聞辟支佛。乃至菩薩。智慧禪定。無有與汝等者。",
    "X33n0625_006:0280b16": "火不能焚等者。此非虗說。亦非表喻。乃實事也。蓋",
    "X33n0625_006:0280b17": "眾生之所以為火所燒。為水所漂者。由其不能了",
    "X33n0625_006:0280b18": "達諸法實相。而起諸分別。乃至造諸不善。招諸生",
    "X33n0625_006:0280b19": "死。乃為煩惱結業。苦果之水火。所燒所漂。故亦為",
    "X33n0625_006:0280b20": "世間之水火。所漂所燒也。今果能受持此經。果能",
    "X33n0625_006:0280b21": "書寫此經。果能讀誦此經。果能修行此經。則能了",
    "X33n0625_006:0280b22": "達實相。而自不起諸分別貪愛。不造諸惡業。不招",
    "X33n0625_006:0280b23": "諸生死。便不為煩惱結業苦果之火所燒。并水所",
    "X33n0625_006:0280b24": "漂矣。三障之火。尚不能燒。豈世間火。而反能燒。三",
    "X33n0625_006:0280c01": "障之水。尚不能漂。世間之水。又豈能漂哉。故言火",
    "X33n0625_006:0280c02": "不能焚水不能漂也。百千諸佛共守護者。以其能",
    "X33n0625_006:0280c03": "受持讀誦。思惟是經。則稱合諸佛之心。故以神通",
    "X33n0625_006:0280c04": "之力。共守護也。唯除如來者。蓋三乘雖能修行。猶",
    "X33n0625_006:0280c05": "在於因。如來則已得究竟。而在於果。因果不同。故",
    "X33n0625_006:0280c06": "除之也。其諸聲聞支佛菩薩。智慧禪定。無有等者。",
    "X33n0625_006:0280c07": "二乘所有智慧禪定。乃是小乘。菩薩所有智慧禪",
    "X33n0625_006:0280c08": "定。乃是偏漸。今能受持修行此經。則所有之智慧。",
    "X33n0625_006:0280c09": "所有之禪定。乃是大乘。乃是圓融。小與大自不相",
    "X33n0625_006:0280c10": "侔。偏與圓豈得一並。故更無有與等者也。已上第",
    "X33n0625_006:0280c11": "二別示竟。△三通收。",
    "X33n0625_006:0280c12": "宿王華。此菩薩成就如是功德。智慧之力。",
    "X33n0625_006:0280c13": "△二明隨喜讚善。",
    "X33n0625_006:0280c14": "若有人。聞是藥王菩薩本事品。能隨喜讚善者。是人",
    "X33n0625_006:0280c15": "現世口中。常出青蓮華香。身毛孔中。常出牛頭旃檀",
    "X33n0625_006:0280c16": "之香。所得功德。如上所說。",
    "X33n0625_006:0280c17": "口中常出蓮華香者。以此經之妙法。若蓮華之處",
    "X33n0625_006:0280c18": "染而淨。方華而果也。所以能隨喜讚善。則全經是",
    "X33n0625_006:0280c19": "心。全心是經矣。故能口中常出青蓮華香也。功德",
    "X33n0625_006:0280c20": "如上者。亦能如上得於五種之功德也。△四付囑",
    "X33n0625_006:0280c21": "三。初囑令流布。",
    "X33n0625_006:0280c22": "是故宿王華。以此藥王菩薩本事品。囑累於汝。我滅",
    "X33n0625_006:0280c23": "度後。後五百歲中。廣宣流布。於閻浮提。無令斷絕。惡",
    "X33n0625_006:0280c24": "魔魔民。諸天龍夜叉。鳩槃茶等。得其便也。",
    "X33n0625_006:0281a01": "於閻浮者。乃且就難者而言也。無令斷絕者。此經",
    "X33n0625_006:0281a02": "若不為之流布。則一切眾生。所有佛之知見。無從",
    "X33n0625_006:0281a03": "得開。而佛性種子。便為斷絕。汝當流布此經。令一",
    "X33n0625_006:0281a04": "切眾生。咸得開佛之知見。無使其斷於佛性種子",
    "X33n0625_006:0281a05": "也。無令惡魔等得便者。謂惡魔等。常欲撓害流通",
    "X33n0625_006:0281a06": "此經者。若流通之人。稍有著於世間五欲。即為其",
    "X33n0625_006:0281a07": "所得便。而使之不得流通。汝若流布此經之時。無",
    "X33n0625_006:0281a08": "令其得於便也。△二囑令守護。",
    "X33n0625_006:0281a09": "宿王華。汝當以神通之力。守護是經。所以者何。此經",
    "X33n0625_006:0281a10": "則為閻浮提人。病之良藥。若人有病。得聞是經。病即",
    "X33n0625_006:0281a11": "消滅。不老不死。",
    "X33n0625_006:0281a12": "病即消滅等者。此有事理二解。當知病者自病。而",
    "X33n0625_006:0281a13": "病病者未嘗病。老者自老。而老老者未嘗老。死者",
    "X33n0625_006:0281a14": "自死。而死死者未嘗死。故言病即消滅不老不死",
    "X33n0625_006:0281a15": "也。事者。一切眾生。唯有身心二病。四大不調。即有",
    "X33n0625_006:0281a16": "身病。若聞此經。則乘於經力。而能調其不調。則身",
    "X33n0625_006:0281a17": "病即為消滅矣。起諸分別貪愛。即有心病。若聞此",
    "X33n0625_006:0281a18": "經。而能受持讀誦。自不起分別貪愛。而心病為之",
    "X33n0625_006:0281a19": "消滅。故言病即消滅。不老者。若聞此經。顏色鮮白。",
    "X33n0625_006:0281a20": "故言不老。不死者。此經明於長遠壽量。若聞之而",
    "X33n0625_006:0281a21": "能修習。自能證此長遠壽量。即得不死。又如常不",
    "X33n0625_006:0281a22": "輕菩薩。臨欲命終。得聞此經。更增壽命。即是不死",
    "X33n0625_006:0281a23": "也。△三囑令供養。",
    "X33n0625_006:0281a24": "宿王華。汝若見有受持是經者。應以青蓮華。盛滿末",
    "X33n0625_006:0281b01": "香。供散其上。散已作是念言。此人不久。必當取草。坐",
    "X33n0625_006:0281b02": "於道場。破諸魔軍。當吹法螺。擊大法皷。度脫一切眾",
    "X33n0625_006:0281b03": "生。老病死海。是故求佛道者。見有受持。是經典人。應",
    "X33n0625_006:0281b04": "當如是。生恭敬心。",
    "X33n0625_006:0281b05": "取草坐道場者。若約教而論。則三藏果頭之佛。以",
    "X33n0625_006:0281b06": "坐草為座。木菩提樹下。成等正覺。今既受持此經。",
    "X33n0625_006:0281b07": "則自能得於圓證。然自雖圓證。而眾生之機。有三",
    "X33n0625_006:0281b08": "藏者。則應須為三藏之佛。故亦取草而坐道場。此",
    "X33n0625_006:0281b09": "證初住菩薩。分身百界。而應三藏之佛。引導諸眾",
    "X33n0625_006:0281b10": "生。從三藏而歸圓融也。當吹法螺者。既破魔已。自",
    "X33n0625_006:0281b11": "能成道。成道之後。必當說法。而令改小而歸大。改",
    "X33n0625_006:0281b12": "漸以歸頓。故言當吹法螺也。若有眾生懈退。而不",
    "X33n0625_006:0281b13": "能進破無明者。則驚覺而策進之。使破無明。故言",
    "X33n0625_006:0281b14": "擊法皷也。△三大眾得益。",
    "X33n0625_006:0281b15": "說是藥王菩薩本事品時。八萬四千菩薩。得解一切",
    "X33n0625_006:0281b16": "眾生語言陀羅尼。",
    "X33n0625_006:0281b17": "△四多寶稱讚。",
    "X33n0625_006:0281b18": "多寶如來。於寶塔中。讚宿王華菩薩言。善哉善哉。宿",
    "X33n0625_006:0281b19": "王華。汝成就不可思議功德。乃能問釋迦牟尼佛。如",
    "X33n0625_006:0281b20": "此之事。利益無量一切眾生。",
    "X33n0625_006:0281b21": "雙讚善哉者。一善哉。是讚其能問藥王之苦行。一",
    "X33n0625_006:0281b22": "善哉。是讚其能為如來付囑也。釋藥王菩薩本事",
    "X33n0625_006:0281b23": "品竟。",
    "X33n0625_006:0281c01": "妙法蓮華經演義卷第六之二"
}