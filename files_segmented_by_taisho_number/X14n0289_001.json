{
    "X14n0289_001:0268a03": " 楞伽楞嚴合轍小引",
    "X14n0289_001:0268a05": "夫談性宗者多落理圈繢談相宗者多落事圈繢不",
    "X14n0289_001:0268a06": "知相即是性性外無相如波即是水水外無波真空",
    "X14n0289_001:0268a07": "妙有理事無礙此不二法門也楞伽有以相宗目之",
    "X14n0289_001:0268a08": "者而達摩西來持此為傳佛心印葢以三界唯心萬",
    "X14n0289_001:0268a09": "法唯識但能了識藏即如來藏則知自心所現虗妄",
    "X14n0289_001:0268a10": "之相本無自性本自無生即得自覺聖智境界此直",
    "X14n0289_001:0268a11": "指一心不落階級為大乘頓教也若夫楞嚴為如來",
    "X14n0289_001:0268a12": "密因修證了義真可以總攝諸經其所指六根六塵",
    "X14n0289_001:0268a13": "七大十二處十八界豈不涉相而經云諸法所生唯",
    "X14n0289_001:0268a14": "心所現辟如空華畢竟無體了知幻妄即自歸真捨",
    "X14n0289_001:0268a15": "此生滅心更無涅槃妙心耳故曰根塵同源縛脫無",
    "X14n0289_001:0268a16": "二一切事究竟堅固即一切理究竟堅固非謂破相",
    "X14n0289_001:0268a17": "而後為真也通乎此者豈惟二經合轍即一大藏教",
    "X14n0289_001:0268a18": "同出一軌矣一雨禪師冥契真詮洞徹心鏡登壇說",
    "X14n0289_001:0268a19": "法非止一會在在能發明心性令人開正知見絕非",
    "X14n0289_001:0268a20": "時師餖飣摭拾以應期場者比頃卓錫天界緇白皈",
    "X14n0289_001:0268a21": "依上首西竺請其所著楞伽楞嚴二經合轍出以示",
    "X14n0289_001:0268a22": "人余諦觀之直截通暢性相圓融一掃葛藤真義海",
    "X14n0289_001:0268a23": "之指南闇室之明燭也西竺募諸同志刻而廣其傳",
    "X14n0289_001:0268a24": "屬不佞為之序且樂助之。",
    "X14n0289_001:0268b01": "天啟元年孟冬朔浮渡居士吳用先和南譔",
    "X14n0289_001:0268b07": " 楞嚴合轍自序",
    "X14n0289_001:0268b09": "予少孤生於貧里雖托身蕭寺雅尚佛法而意無所",
    "X14n0289_001:0268b10": "屬時山中有老宿然公者能醫能詩且能究教乘喜",
    "X14n0289_001:0268b11": "與之談談則往往拈提楞嚴要旨以起予予亦能默",
    "X14n0289_001:0268b12": "領其旨爾時乃屬意楞嚴且私淑天如會解即祁寒",
    "X14n0289_001:0268b13": "溽暑不廢檢討或稍見一斑則沾沾自喜以為此經",
    "X14n0289_001:0268b14": "奧旨盡乎是當終身遵守無餘慕遂潛伏太湖之西",
    "X14n0289_001:0268b15": "山歲丙戌適無錫華藏啟楞嚴講期時主法者為先",
    "X14n0289_001:0268b16": "大師雪浪首座為山中老宿源公公與然公為同參",
    "X14n0289_001:0268b17": "友亦知教知詩與予亦有交寄一劄云金陵雪浪寔",
    "X14n0289_001:0268b18": "當代大法師識見卓遠而譚鋒澎湃如江傾河潟真",
    "X14n0289_001:0268b19": "末世津梁人天眼目今駐錫華藏大闡楞嚴公僻處",
    "X14n0289_001:0268b20": "一隅目瞪雲漢何不出山一赴講席預沾法味予熟",
    "X14n0289_001:0268b21": "思曰楞嚴深意十師盡發其玄奧而天如復撮其要",
    "X14n0289_001:0268b22": "義為會解若眾寶聚即講師口如懸河不過恃聰明",
    "X14n0289_001:0268b23": "知見塗抹世人豈外此而能別竪新義乎卒不去公",
    "X14n0289_001:0268b24": "復致書云如來妙旨廣大深淵豈一知一見一文一",
    "X14n0289_001:0268c01": "義所能盡譬如大海蚊蝱飲之亦飽鼴鼠飲之亦飽",
    "X14n0289_001:0268c02": "修羅飲之亦飽此各隨其量耳安見一口吸盡海水",
    "X14n0289_001:0268c03": "者乎公且來當不負公勿貢高為也余遂欣然買舟",
    "X14n0289_001:0268c04": "直趨法會于時先業師手拈麈尾左顧右指罄欬欠",
    "X14n0289_001:0268c05": "伸無非顯示第一義諦盡掃文字支離之習一時聽",
    "X14n0289_001:0268c06": "眾有咋指者有忭舞者有讚歎者僉曰希有哉是大",
    "X14n0289_001:0268c07": "宗師而復為大教主者哉余亦怳然失而恬然得也",
    "X14n0289_001:0268c08": "廼合掌謝首座曰不虗公勸駕不孤我一來自是日",
    "X14n0289_001:0268c09": "侍座側以聽遇聱牙屈曲處必咨請師師曰如來教",
    "X14n0289_001:0268c10": "法源委不二而流派千差然楞嚴一經統萬法為兒",
    "X14n0289_001:0268c11": "孫攝羣經為眷屬文雖十卷實大藏之都序也有志",
    "X14n0289_001:0268c12": "教法者不可不先讀又不可不熟讀熟則心目口齒",
    "X14n0289_001:0268c13": "間隱隱隆隆自有入路不必借人頦頰拾人涕唾若",
    "X14n0289_001:0268c14": "果先明經義回視諸家註疏涇渭立見否則為註疏",
    "X14n0289_001:0268c15": "奪心而經義反晦矣予始得看經法自是以後唯獨",
    "X14n0289_001:0268c16": "坐靜處案上唯置楞嚴即胸中眼角口吻邊亦唯置",
    "X14n0289_001:0268c17": "楞嚴且讀且思遇不愜心處即書而粘之壁時時參",
    "X14n0289_001:0268c18": "究務求必達故亦時時會心積數年而楞嚴一貫之",
    "X14n0289_001:0268c19": "旨字字皆契佛心毫無齟齬反觀向時伎倆真管天",
    "X14n0289_001:0268c20": "蠡海覆取諸家註疏讀之則是非得失了然胷中略",
    "X14n0289_001:0268c21": "無疑滯於是將平生零星所得於師友邊者及平生",
    "X14n0289_001:0268c22": "自得者錄成私記藏之笥篋以備遺忘無何偶於友",
    "X14n0289_001:0268c23": "人案頭得見楞嚴正脉展卷讀之其指瑕擿疵處則",
    "X14n0289_001:0268c24": "與向所私記者大半相合其不合者十之三四然較",
    "X14n0289_001:0269a01": "前諸師註疏雖分鑣並轡而駸駸時軼乎其前矣余",
    "X14n0289_001:0269a02": "歡喜自慶曰安所有如是法師我輩僻處一隅曾不",
    "X14n0289_001:0269a03": "耳其名今何幸而獲無上希有之寶豈所謂不求而",
    "X14n0289_001:0269a04": "自至者耶即欲謀諸檀越登棗梨以廣其傳不知板",
    "X14n0289_001:0269a05": "傳於嘉湖久矣第鑑師婆心太切欲使人人盡解故",
    "X14n0289_001:0269a06": "經義無論易難皆詳釋之唯詳故語亦繁繁則不便",
    "X14n0289_001:0269a07": "於初學皆望洋而退余故復將平日私記而與諸佛",
    "X14n0289_001:0269a08": "性相若合一轍者裒成一帙以付欹劂寔欲誘引同",
    "X14n0289_001:0269a09": "志好繁好簡者並入圓通法門耳若夫經之大旨已",
    "X14n0289_001:0269a10": "先揭於定判故不重敘聊敘得法源委如此。",
    "X14n0289_001:0269a11": "天啟龍飛辛酉二楞庵釋通潤書",
    "X14n0289_001:0269b03": "大佛頂如來密因修證了義諸菩薩",
    "X14n0289_001:0269b04": "萬行首楞嚴經合轍卷第一",
    "X14n0289_001:0269b06": "明　二楞菴釋　通潤　述",
    "X14n0289_001:0269b07": "初釋題目　次釋譯人譯語筆授之名",
    "X14n0289_001:0269b08": "大佛頂三字若據他經即是佛身三十二相中無",
    "X14n0289_001:0269b09": "見頂相也在青螺紺髮中周圍紅色如春山吐日",
    "X14n0289_001:0269b10": "而頂不可見初降生時應持以九地菩薩為乳母",
    "X14n0289_001:0269b11": "欲窮其頂上歷河沙佛土終不能見此即三密中",
    "X14n0289_001:0269b12": "之一密也此經始於無見頂相放光說呪而如來",
    "X14n0289_001:0269b13": "首標有三摩提名大佛頂若據經顯義是指菩提",
    "X14n0289_001:0269b14": "涅槃元清淨體如來藏心言也由此心體含吐十",
    "X14n0289_001:0269b15": "虗彌綸萬有五目不能覩其形四辯莫能談其狀",
    "X14n0289_001:0269b16": "唯我大覺覩明星時開佛知見直覰其頂故名此",
    "X14n0289_001:0269b17": "法為大覺最尊最勝之頂法也如來密因修證了",
    "X14n0289_001:0269b18": "義者即是顯此法所以為大佛頂也言如來者即",
    "X14n0289_001:0269b19": "大覺之別號不變名如隨緣為來小乘如而不來",
    "X14n0289_001:0269b20": "凡夫來而不如唯我大覺亦如亦來故名如來言",
    "X14n0289_001:0269b21": "密因者獨知獨見之謂密出生聖果之謂因謂大",
    "X14n0289_001:0269b22": "覺依此頂法為因而興萬行也言修證者鍊磨治",
    "X14n0289_001:0269b23": "習之謂修忘心默契之謂證謂大覺依此頂法而",
    "X14n0289_001:0269b24": "斷惑證真也言了義者無不究盡之謂了不落言",
    "X14n0289_001:0269c01": "思之謂義謂大覺為此第一義諦大事因緣出現",
    "X14n0289_001:0269c02": "於世今已究盡無餘故曰了義也良以眾生業識",
    "X14n0289_001:0269c03": "茫茫全無知覺恒處長夜流轉生死無有了期小",
    "X14n0289_001:0269c04": "乘坐守化城躭寂滅樂自止中途不能前進亦未",
    "X14n0289_001:0269c05": "能了即使菩薩至等覺位前程有路未至圓極尚",
    "X14n0289_001:0269c06": "未畢功終是不了唯是大覺障盡惑空因窮果滿",
    "X14n0289_001:0269c07": "能事已畢更無餘事一義皆了更無餘義故知法",
    "X14n0289_001:0269c08": "性山高惟如來直造其頂無復可上方始得了成",
    "X14n0289_001:0269c09": "無上覺下文云如是重重單複十二方盡玅覺成",
    "X14n0289_001:0269c10": "無上道故曰如來密因修證了義也諸菩薩萬行",
    "X14n0289_001:0269c11": "首楞嚴者謂始從乾慧以至等覺亦皆以此頂法",
    "X14n0289_001:0269c12": "為因而修六度分斷無明分證真理上歷菩薩聖",
    "X14n0289_001:0269c13": "位故能步步踏佛階梯事事得成堅固所謂析栴",
    "X14n0289_001:0269c14": "檀而片片皆香碎拱璧而塵塵是玉然雖未了已",
    "X14n0289_001:0269c15": "得分真故曰諸菩薩萬行首楞嚴也是知元清淨",
    "X14n0289_001:0269c16": "體如來藏心唯佛與佛乃能究盡名究竟覺唯諸",
    "X14n0289_001:0269c17": "菩薩分斷分證名隨分覺故下文云過去諸如來",
    "X14n0289_001:0269c18": "斯門已成就現在諸菩薩今各入圓明除諸佛菩",
    "X14n0289_001:0269c19": "薩其餘出世小果治世聖賢雖亦各有悟入依稀",
    "X14n0289_001:0269c20": "髣髴窺見一斑類皆坐在相似覺中以不能空五",
    "X14n0289_001:0269c21": "蘊銷六根盡五住超二死未超心量未至圓極故",
    "X14n0289_001:0269c22": "也唯諸佛菩薩窮高極深透性徹相證無上法是",
    "X14n0289_001:0269c23": "無等等故經中標曰大佛頂首楞嚴王厥旨深哉",
    "X14n0289_001:0269c24": "經者常也作終古之常規為佛燈之後燄故若依",
    "X14n0289_001:0270a01": "下文心可軌持故稱曰經如是則三科七大悉皆",
    "X14n0289_001:0270a02": "是經以心徧攝一切法故若依法華玄義則偏用",
    "X14n0289_001:0270a03": "一塵如佛在時金口宣揚聽者得道是以聲為經",
    "X14n0289_001:0270a04": "若佛去世紙墨流傳是以色為經若謂修我法者",
    "X14n0289_001:0270a05": "證乃自知是以法為經此方用三塵而已餘三根",
    "X14n0289_001:0270a06": "鈍鼻齅紙墨則無所知身觸經卷亦不能覺舌噉",
    "X14n0289_001:0270a07": "紙墨亦不能解若他土則全用六塵如淨名云於",
    "X14n0289_001:0270a08": "食等者於法亦等此即偏用舌根所對為經或有",
    "X14n0289_001:0270a09": "國土以天衣觸身而得道此偏用觸為經或見佛",
    "X14n0289_001:0270a10": "光明而得道此偏用色為經眾香國中以香為佛",
    "X14n0289_001:0270a11": "事此偏用香為經或寂滅無言觀心得道此偏用",
    "X14n0289_001:0270a12": "意為經他方六根利六塵皆得為經此土三根鈍",
    "X14n0289_001:0270a13": "唯以三塵為經也。",
    "X14n0289_001:0270a14": "天竺沙門般剌密諦譯。",
    "X14n0289_001:0270a15": "天竺西域國之總名此翻月邦以大國形於小國",
    "X14n0289_001:0270a16": "眾國如星此邦如月故沙門此云勤息勤行善法",
    "X14n0289_001:0270a17": "止息惡行故般剌密諦此云極量譯師名也譯者",
    "X14n0289_001:0270a18": "翻梵字而成華字。",
    "X14n0289_001:0270a19": "此經係龍勝菩薩於龍宮默誦而出五天世主最",
    "X14n0289_001:0270a20": "所寶惜秘而不傳昔天台智者大師聞西域有是",
    "X14n0289_001:0270a21": "經夙夜西望拜求願見而未及見般剌密諦欲傳",
    "X14n0289_001:0270a22": "震旦屢竊而來皆被獲回後以微妙細[疊*毛]書之乃",
    "X14n0289_001:0270a23": "破臂藏於皮中航海而達廣州會宰相房融知南",
    "X14n0289_001:0270a24": "銓在廣請就制止寺譯出而筆受之經成謄寫入",
    "X14n0289_001:0270b01": "奏適中宗初嗣國家多事未遑頒行有神秀禪師",
    "X14n0289_001:0270b02": "入內道場見所奏本傳寫歸荊州度門寺時慧振",
    "X14n0289_001:0270b03": "法師常慕此經訪度門寺而得之經始傳天寶十",
    "X14n0289_001:0270b04": "年西京興福寺惟慤法師復於故相房融家得其",
    "X14n0289_001:0270b05": "筆受之本始作疏解而廣傳之。",
    "X14n0289_001:0270b06": "烏萇國沙門彌伽釋迦譯語。",
    "X14n0289_001:0270b07": "烏萇此云苑古大國之苑囿國以此得名在北天",
    "X14n0289_001:0270b08": "竺彌伽釋迦此云能降伏譯語即度語謂裁度兩",
    "X14n0289_001:0270b09": "方正理翻梵語而成華言也。",
    "X14n0289_001:0270b10": "菩薩戒弟子前正議大夫同中書門下平章事房融",
    "X14n0289_001:0270b11": "筆受。",
    "X14n0289_001:0270b12": "菩薩戒者宰官而受菩薩戒者也弟子者以三寶",
    "X14n0289_001:0270b13": "為大師也前者舊也謂現謫廣州知南銓事故指",
    "X14n0289_001:0270b14": "以下官名乃其舊職也正議者史稱正諫言官也",
    "X14n0289_001:0270b15": "大夫者謂大扶世教正風化舉直措枉樹立人才",
    "X14n0289_001:0270b16": "之稱同者兼也中書門下二俱內省即左右相府",
    "X14n0289_001:0270b17": "也然中書多掌王言門下多出政事融乃權兼二",
    "X14n0289_001:0270b18": "省故並書之平章事者書曰平章百姓謂平均萬",
    "X14n0289_001:0270b19": "物章明庶政是其職事也房融即房琯之父父子",
    "X14n0289_001:0270b20": "俱相而融略出琯傳筆受者謂譯語之後或拙醜",
    "X14n0289_001:0270b21": "則秉筆而潤色之房相在譯場中亦兼此職故與",
    "X14n0289_001:0270b22": "二師互顯其功也。",
    "X14n0289_001:0270b23": "凡經大旨無論豐約科為三分一序分二正宗分",
    "X14n0289_001:0270b24": "三流通分初先明序分有通有別。",
    "X14n0289_001:0270c01": "如是我聞一時佛在室羅筏城祗桓精舍與大比丘",
    "X14n0289_001:0270c02": "眾千二百五十人俱皆是無漏大阿羅漢。",
    "X14n0289_001:0270c03": "先明通序諸經通用故亦名證信序證法有所授",
    "X14n0289_001:0270c04": "令人生信故昔世尊將涅槃時阿難以三問問佛",
    "X14n0289_001:0270c05": "一問佛涅槃後我等云何依止二問佛滅度後誰",
    "X14n0289_001:0270c06": "當作師三問一切經首作何等語佛言我涅槃後",
    "X14n0289_001:0270c07": "當依四念處從今日後波羅提木叉是汝之師一",
    "X14n0289_001:0270c08": "切經首當安如是我聞等及世尊滅度後阿難陞",
    "X14n0289_001:0270c09": "座說法三疑競起一疑佛再生二疑他方佛來三",
    "X14n0289_001:0270c10": "疑阿難轉身成佛阿難舉如是我聞等三疑頓息",
    "X14n0289_001:0270c11": "故經首皆以此冠之如是者指法之辭我者結集",
    "X14n0289_001:0270c12": "之人自稱謂如是之法是我親從佛聞非己臆說",
    "X14n0289_001:0270c13": "一時者以說法時西天東土紀曆不同故總云一",
    "X14n0289_001:0270c14": "佛者覺也謂自覺覺他覺行圓滿故室羅筏或名",
    "X14n0289_001:0270c15": "舍衛此翻豐德以國豐四德謂財寶五欲多聞解",
    "X14n0289_001:0270c16": "脫也祗具云祗陀此云戰勝匿王太子名生時父",
    "X14n0289_001:0270c17": "王與外國戰勝因立美號桓即林也須達布金買",
    "X14n0289_001:0270c18": "園而太子施林即祗樹給孤獨園精舍亦名精藍",
    "X14n0289_001:0270c19": "即給孤所建寂靜處也比丘含三義謂乞士破惡",
    "X14n0289_001:0270c20": "怖魔千二百五十人者初度陳如等五人次度三",
    "X14n0289_001:0270c21": "迦葉兄弟兼徒一千次度舍利弗目犍連各兼徒",
    "X14n0289_001:0270c22": "一百次度耶舍長者五十人經舉大數故減五人",
    "X14n0289_001:0270c23": "此眾並先事外道勤苦累劫一無所證纔遇如來",
    "X14n0289_001:0270c24": "即得聖果故感佛恩常隨佛化為常隨眾也漏謂",
    "X14n0289_001:0271a01": "滲漏此漏有三謂欲漏有漏無明漏今無此三種",
    "X14n0289_001:0271a02": "滲漏故曰無漏阿羅漢含三義謂不生殺賊應供",
    "X14n0289_001:0271a03": "大者揀非定性是回心向佛乘者此上即六種成",
    "X14n0289_001:0271a04": "就謂信聞時主處眾也。",
    "X14n0289_001:0271a05": "佛子住持善超諸有能於國土成就威儀從佛轉輪",
    "X14n0289_001:0271a06": "妙堪遺囑嚴淨毗尼弘範三界應身無量度脫眾生",
    "X14n0289_001:0271a07": "拔濟未來越諸塵累。",
    "X14n0289_001:0271a08": "此嘆德也先嘆自利德住者安住如來宮殿故經",
    "X14n0289_001:0271a09": "云如來宮殿無有邊自然覺者處其中持者掌握",
    "X14n0289_001:0271a10": "如來法印故經云持此呪心能於十方摩頂授記",
    "X14n0289_001:0271a11": "自果未成亦於十方蒙佛授記住此殿握此印能",
    "X14n0289_001:0271a12": "行法王令紹法王位故名佛子善超諸有者謂欲",
    "X14n0289_001:0271a13": "有色有無色有總指三界受生處以三界人天不",
    "X14n0289_001:0271a14": "亡因果故曰諸有小乘以出三界為超不名為善",
    "X14n0289_001:0271a15": "今則即三界而出三界非若昔日畏三界如牢獄",
    "X14n0289_001:0271a16": "故曰善超也能於下嘆利他德調而熟之曰成即",
    "X14n0289_001:0271a17": "而順之曰就有威可畏有儀可法如三千威儀八",
    "X14n0289_001:0271a18": "萬細行自能成就亦成就人所謂不起滅盡定而",
    "X14n0289_001:0271a19": "現諸威儀非若昔日躭寂滅而不肯成就眾生也",
    "X14n0289_001:0271a20": "從佛轉輪者謂助佛揚化轉大法輪非若昔日但",
    "X14n0289_001:0271a21": "念空無相無作不欣說法也妙堪遺囑者謂如來",
    "X14n0289_001:0271a22": "以家業付之之謂遺以後事託之之謂囑今既荷",
    "X14n0289_001:0271a23": "擔家業又能發願持經故曰妙堪非若昔日不堪",
    "X14n0289_001:0271a24": "受是法不生一念好樂也嚴淨毗尼弘範三界者",
    "X14n0289_001:0271b01": "毗尼此云調伏調練身心制伏過非即三聚戒也",
    "X14n0289_001:0271b02": "嚴以身言淨以心言十目所視十手所指敢不嚴",
    "X14n0289_001:0271b03": "乎毫釐繫念三途業因敢不淨乎今已具足清白",
    "X14n0289_001:0271b04": "梵行言為世法行為世則非若昔日戒有漏缺目",
    "X14n0289_001:0271b05": "為名字羅漢不能為法於三界也應身無量度脫",
    "X14n0289_001:0271b06": "眾生者度謂除其苦脫謂解其縛正言隨類度生",
    "X14n0289_001:0271b07": "隨方解縛非若昔日膠柱鼓瑟無方便也拔濟未",
    "X14n0289_001:0271b08": "來越諸塵累者謂墮見刺者拔之溺欲泥者濟之",
    "X14n0289_001:0271b09": "汙根為塵牽心為累今皆令彼超越不落陷穽此",
    "X14n0289_001:0271b10": "見悲心極於未來非若昔日唯為一身如獐獨跳",
    "X14n0289_001:0271b11": "也。",
    "X14n0289_001:0271b12": "其名曰大智舍利弗摩訶目犍連摩訶拘絺羅富樓",
    "X14n0289_001:0271b13": "那彌多羅尼子須菩提優波尼沙陀等而為上首。",
    "X14n0289_001:0271b14": "此列名也名者實之賓故有實必有名舍利此云",
    "X14n0289_001:0271b15": "鶖弗即子也其母名舍利以其眼黑白分明動轉",
    "X14n0289_001:0271b16": "流利如之故連母為名目犍連此云采菽氏名拘",
    "X14n0289_001:0271b17": "律陀此云無節樹摩訶拘絺羅此云大膝舍利弗",
    "X14n0289_001:0271b18": "之舅即長爪梵志富樓那此云滿父名彌多羅尼",
    "X14n0289_001:0271b19": "此云慈母名今連父母名故云滿慈子須菩提云",
    "X14n0289_001:0271b20": "空生生時庫藏皆空占者云解空之相既善且吉",
    "X14n0289_001:0271b21": "亦名善現善吉優波尼沙陀此云塵性空於六塵",
    "X14n0289_001:0271b22": "中悟色性故上首者上過也即君子不欲多上人",
    "X14n0289_001:0271b23": "之上首即首出庶物之首言諸羅漢各有過人之",
    "X14n0289_001:0271b24": "能出人頭地如舍利弗智慧第一目犍連神通第",
    "X14n0289_001:0271c01": "一拘絺羅博學第一滿慈子說法第一須菩提解",
    "X14n0289_001:0271c02": "空第一等。",
    "X14n0289_001:0271c03": "復有無量辟支無學并其初心同來佛所屬諸比丘",
    "X14n0289_001:0271c04": "休夏自恣十方菩薩咨決心疑欽奉慈嚴將求密義",
    "X14n0289_001:0271c05": "即時如來敷坐宴安為諸會中宣示深奧法筵清眾",
    "X14n0289_001:0271c06": "得未曾有迦陵仙音徧十方界恒沙菩薩來聚道場",
    "X14n0289_001:0271c07": "文殊師利而為上首。",
    "X14n0289_001:0271c08": "此敘雲集眾也辟支此云獨覺亦云緣覺出無佛",
    "X14n0289_001:0271c09": "世觀物變易自覺無生者名獨覺出於佛世觀十",
    "X14n0289_001:0271c10": "二因緣流轉還滅而悟無生者名緣覺其根比聲",
    "X14n0289_001:0271c11": "聞稍利以能侵斷習氣故無學即真窮惑盡者初",
    "X14n0289_001:0271c12": "心即研真斷惑者同來佛所者即不謀而至不約",
    "X14n0289_001:0271c13": "而親也屬諸下出其來意屬者適當也休夏自恣",
    "X14n0289_001:0271c14": "者比丘當初夏時即結制禁足安居不令乞食名",
    "X14n0289_001:0271c15": "休夏亦名坐蠟自恣者是期滿解制之日即七月",
    "X14n0289_001:0271c16": "十四十五十六三日也九旬禁足無由覲佛故於",
    "X14n0289_001:0271c17": "解制之日自知有過恣其自陳自不知過恣任僧",
    "X14n0289_001:0271c18": "舉所以考九旬之德業也十方者謂不止一方菩",
    "X14n0289_001:0271c19": "薩此云覺有情咨問也決通也謂心有疑滯故請",
    "X14n0289_001:0271c20": "問而求決通也欽敬也奉承也慈以攝言嚴以折",
    "X14n0289_001:0271c21": "言謂如來具折攝二門故敬承也將求密義者言",
    "X14n0289_001:0271c22": "所以欽承者不獨求決通疑滯且欲更求密修密",
    "X14n0289_001:0271c23": "證之了義也即時下順機說法也敷坐宴安者展",
    "X14n0289_001:0271c24": "坐具而宴然安居也宣示深奧者為說幽深秘奧",
    "X14n0289_001:0272a01": "之法也法筵猶法席清眾即清淨眾得未曾有者",
    "X14n0289_001:0272a02": "聞所未聞也迦陵此云好音鳥佛音似之故以為",
    "X14n0289_001:0272a03": "比徧十方界者昔目連窮佛音聲盡其神力歷河",
    "X14n0289_001:0272a04": "沙界至一佛國報身甚大飯鉢邊圍可當大路目",
    "X14n0289_001:0272a05": "連振錫而遊其上彼諸弟子問其佛曰安所有虫",
    "X14n0289_001:0272a06": "而人其貌者彼佛曰是娑婆世界釋迦高足弟子",
    "X14n0289_001:0272a07": "未可以小而易之因問目連何為至此連以窮佛",
    "X14n0289_001:0272a08": "音聲對彼佛語連云佛音無盡非汝可窮連乃反",
    "X14n0289_001:0272a09": "故知如來音聲徧十方界恒沙菩薩來聚道場者",
    "X14n0289_001:0272a10": "由心洞十方聞聲而集也文殊此云妙德表根本",
    "X14n0289_001:0272a11": "智為擇法眼故居上首。",
    "X14n0289_001:0272a12": "時波斯匿王為其父王諱日營齋請佛宮掖自迎如",
    "X14n0289_001:0272a13": "來廣設珍羞無上妙味兼復親延諸大菩薩城中復",
    "X14n0289_001:0272a14": "有長者居士同時飯僧佇佛來應佛勅文殊分領菩",
    "X14n0289_001:0272a15": "薩及阿羅漢應諸齋主。",
    "X14n0289_001:0272a16": "此匿王請供也波斯匿此云勝軍是舍衛國王諱",
    "X14n0289_001:0272a17": "日即忌日人子於親亡之日言之酸楚故隱諱而",
    "X14n0289_001:0272a18": "不敢言故以死日為忌日也營齋者修冥福以資",
    "X14n0289_001:0272a19": "先王也宮掖者王之內庭及左右掖設齋內庭者",
    "X14n0289_001:0272a20": "敬之至也自迎者敬法王之德忘人王之勢也珍",
    "X14n0289_001:0272a21": "羞者羞進也言所進之饍皆世間貴重之物非凡",
    "X14n0289_001:0272a22": "品也延亦迎也既自迎佛復自迎僧敬師以及弟",
    "X14n0289_001:0272a23": "子也福德俱隆名長者清淨自居名居士同時飯",
    "X14n0289_001:0272a24": "僧者上行下效也竚竢立也佛勅分應者慰眾心",
    "X14n0289_001:0272b01": "也王命曰勅故法王之命亦曰勅問世尊分身無",
    "X14n0289_001:0272b02": "量不自應而令文殊分領應供者何義答示同世",
    "X14n0289_001:0272b03": "法無相奪倫也若言分身無量即菩薩羅漢各各",
    "X14n0289_001:0272b04": "皆能奚必世尊耶。",
    "X14n0289_001:0272b05": "唯有阿難先受別請遠遊未還不遑僧次既無上座",
    "X14n0289_001:0272b06": "及阿闍黎途中獨歸其日無供即時阿難執持應器",
    "X14n0289_001:0272b07": "於所遊城次第循乞心中初求最後檀越以為齋主",
    "X14n0289_001:0272b08": "無問淨穢剎利尊姓及栴陀羅方行等慈不擇微賤",
    "X14n0289_001:0272b09": "發意圓成一切眾生無量功德。",
    "X14n0289_001:0272b10": "此發起序也發起此經由緒故亦名別序各有發",
    "X14n0289_001:0272b11": "起因緣故此經以誤墮婬室為發起故先敘誤墮",
    "X14n0289_001:0272b12": "之由阿難此云慶喜斛飯王之子佛成道日生淨",
    "X14n0289_001:0272b13": "飯既聞太子成道斛飯復奏王宮生男舉國欣慶",
    "X14n0289_001:0272b14": "因名慶喜佛堂弟也先受別請者謂自恣日前先",
    "X14n0289_001:0272b15": "受別方之請也不遑猶無暇詩云不遑將父是也",
    "X14n0289_001:0272b16": "應供常規輪次而出今阿難既受別請尚未還歸",
    "X14n0289_001:0272b17": "無暇列於眾僧之次也上更無人曰上座阿闍黎",
    "X14n0289_001:0272b18": "此云軌範師能紏正弟子者律制僧遠出二師翊",
    "X14n0289_001:0272b19": "從所以嚴行止防誤失也今無二師故獨歸不列",
    "X14n0289_001:0272b20": "僧次故無供即時下敘平等行慈應器鉢也應己",
    "X14n0289_001:0272b21": "食量為大小故次第循乞者謂挨門而乞無揀擇",
    "X14n0289_001:0272b22": "也最後檀越謂曾未飯僧行施者初求二字便是",
    "X14n0289_001:0272b23": "阿難走作處經云願求諸佛慧亦不著願求求佛",
    "X14n0289_001:0272b24": "慧尚不令貪著況無供而求未飯僧之檀越乎且",
    "X14n0289_001:0272c01": "纔有求心便有分別既有分別便有淨穢有貴賤",
    "X14n0289_001:0272c02": "安能一目平等視之哉剎利王家栴陀羅屠家也",
    "X14n0289_001:0272c03": "方行等慈者既曰初求又曰方行見得阿難本無",
    "X14n0289_001:0272c04": "是心因無供而卒起是心也發意猶言作意調而",
    "X14n0289_001:0272c05": "應偶而會者方能入鄽垂手平等行慈今言作意",
    "X14n0289_001:0272c06": "見得勉強非不思不勉之比。",
    "X14n0289_001:0272c07": "阿難已知如來世尊訶須菩提及大迦葉為阿羅漢",
    "X14n0289_001:0272c08": "心不均平欽仰如來開闡無遮度諸疑謗經彼城隍",
    "X14n0289_001:0272c09": "徐步郭門嚴整威儀肅恭齋法。",
    "X14n0289_001:0272c10": "此敘發意行乞是隨順佛語不由中出也須菩提",
    "X14n0289_001:0272c11": "捨貧從富大迦葉捨富從貧一謂富者易施一謂",
    "X14n0289_001:0272c12": "貧者植因如來訶其心不均平以有去不去故不",
    "X14n0289_001:0272c13": "均分貧分富故不平今阿難欽仰如來昔日之語",
    "X14n0289_001:0272c14": "故發是意一以闡平等無遮無礙之慈一以度眾",
    "X14n0289_001:0272c15": "人生疑生謗之口言疑謗者若專向貧家則富者",
    "X14n0289_001:0272c16": "疑之曰是必詭名乞食者非佛弟子也若專向富",
    "X14n0289_001:0272c17": "家則貧者謗之曰是必竊慕聲勢者非佛弟子也",
    "X14n0289_001:0272c18": "阿難發意欲度疑謗故於高門懸薄次第循乞也",
    "X14n0289_001:0272c19": "經猶歷也城外無水之地曰隍郭門城門也經彼",
    "X14n0289_001:0272c20": "四句描寫乞食時規行矩步之態正見心未融化",
    "X14n0289_001:0272c21": "處如此行履可入淨而不可入穢可入佛而不可",
    "X14n0289_001:0272c22": "入魔可比丘而不可菩薩今比丘而卒行菩薩事",
    "X14n0289_001:0272c23": "何異見彈而求鴞炙然不至於折鼎足而覆公餗",
    "X14n0289_001:0272c24": "者如來神呪之力也此段發起因緣但看金剛經",
    "X14n0289_001:0273a01": "爾時世尊著衣持鉢入舍衛城乞食等語自然中",
    "X14n0289_001:0273a02": "節毫無勉強則聖賢心跡判然斷非蠟等可進矣。",
    "X14n0289_001:0273a03": "爾時阿難因乞食次經歷婬室遭大幻術摩登伽女",
    "X14n0289_001:0273a04": "以娑毗迦羅先梵天呪攝入婬席婬躬撫摩將毀戒",
    "X14n0289_001:0273a05": "體。",
    "X14n0289_001:0273a06": "此敘誤墮婬室也因乞食次猶言因次第乞食也",
    "X14n0289_001:0273a07": "幻術者變無為有化有為無以虗幻之術惑人心",
    "X14n0289_001:0273a08": "目者也摩登伽此云本性妓女也娑毗迦羅即金",
    "X14n0289_001:0273a09": "頭外道所傳呪術名先梵天者謂是古昔梵天所",
    "X14n0289_001:0273a10": "授神其說以動人也攝入婬席者由阿難具佛二",
    "X14n0289_001:0273a11": "十相好色美如銀登伽起愛遂以呪力攝之而入",
    "X14n0289_001:0273a12": "婬席也婬躬撫摩將毀戒體者謂以婬身逼近欲",
    "X14n0289_001:0273a13": "毀阿難淨戒之體也由尊者求心未歇作意未忘",
    "X14n0289_001:0273a14": "心未曾平見何曾等乃欲平等行慈竟遭魔手故",
    "X14n0289_001:0273a15": "知非得事事無礙者斷不能入泥入水平等行慈",
    "X14n0289_001:0273a16": "矣真淨云事事無礙如意自在手把猪頭口誦淨",
    "X14n0289_001:0273a17": "戒趂出婬房未還酒債十字街頭解開布袋如此",
    "X14n0289_001:0273a18": "行履方堪垂手接人行平等慈入淨入穢都無障",
    "X14n0289_001:0273a19": "礙問此經直顯楞嚴大定何故以多聞誤墮為發",
    "X14n0289_001:0273a20": "起答大都性識聰敏者樂博聞廣見聞見既多則",
    "X14n0289_001:0273a21": "心不專而志不一無由得此大定故假多聞之人",
    "X14n0289_001:0273a22": "為發起然必誤墮婬室者以欲漏未除縱有多聞",
    "X14n0289_001:0273a23": "皆滋愛本若欲漏一除則多聞皆成智寶故下經",
    "X14n0289_001:0273a24": "云欲漏不先除畜聞成過誤先德亦云聞中生解",
    "X14n0289_001:0273b01": "意下丹青目前雖美久蘊成病故以多聞誤墮為",
    "X14n0289_001:0273b02": "發起也問若是則如來所說三藏十二部類皆無",
    "X14n0289_001:0273b03": "用何故經中復說聞一句一偈者皆得作佛其不",
    "X14n0289_001:0273b04": "解者為無聞比丘答若聞法而肯進修即一句一",
    "X14n0289_001:0273b05": "偈皆得菩提若多聞而不修即三藏十二部瀾翻",
    "X14n0289_001:0273b06": "熟讀只滋愛染故大經云如人善方藥自疾不能",
    "X14n0289_001:0273b07": "救於法不修行多聞亦如是問若是則修正定者",
    "X14n0289_001:0273b08": "不必讀經看教唯是隳肢體黜聰明守愚抱拙以",
    "X14n0289_001:0273b09": "為事可乎曰若不通經教則理性不明禪觀不解",
    "X14n0289_001:0273b10": "尚不知徑路何由得入若唯以堆堆死坐如枯樁",
    "X14n0289_001:0273b11": "為事古人訶之為魂不散死人落空亡外道又謂",
    "X14n0289_001:0273b12": "之默照邪禪惡乎可故知理觀未明必先討尋經",
    "X14n0289_001:0273b13": "教經教既明已知入路方堪進修若經教已明禪",
    "X14n0289_001:0273b14": "觀已解入路已知而嘵嘵唯以口舌爭雄不肯潛",
    "X14n0289_001:0273b15": "修密證為不可耳尊者正為以多聞為實證者作",
    "X14n0289_001:0273b16": "標牓不為蠢然無知者作標牓也。",
    "X14n0289_001:0273b17": "如來知彼婬術所加齋畢旋歸王及大臣長者居士",
    "X14n0289_001:0273b18": "俱來隨佛願聞法要於時世尊頂放百寶無畏光明",
    "X14n0289_001:0273b19": "光中出生千葉寶蓮有佛化身結跏趺坐宣說神呪",
    "X14n0289_001:0273b20": "勅文殊師利將呪往護惡呪銷滅提獎阿難及摩登",
    "X14n0289_001:0273b21": "伽歸來佛所。",
    "X14n0289_001:0273b22": "此如來哀救也如來常儀齋畢說法今既速歸必",
    "X14n0289_001:0273b23": "有所為故王臣大眾隨來也頂放百寶無畏光明",
    "X14n0289_001:0273b24": "者示此光明是最勝法無善不具故曰百寶無惡",
    "X14n0289_001:0273c01": "不摧故曰無畏光中出生千葉寶蓮者示此智光",
    "X14n0289_001:0273c02": "為萬行之本也有佛化身結跏趺坐者示此智光",
    "X14n0289_001:0273c03": "為諸佛之母也佛不自說呪令化佛說者示此呪",
    "X14n0289_001:0273c04": "心是不動智必是不動佛說也佛勅文殊將呪往",
    "X14n0289_001:0273c05": "護惡呪銷滅者魔呪元屬婬根佛既說呪復勅大",
    "X14n0289_001:0273c06": "智慧人持呪而往則全呪是人全人是呪以此呪",
    "X14n0289_001:0273c07": "力加之婬根如湯銷氷如明破暗故令摩登婬火",
    "X14n0289_001:0273c08": "頓歇阿難戒體如初提獎歸來者謂提撕獎勸令",
    "X14n0289_001:0273c09": "歸見佛也序分竟。",
    "X14n0289_001:0273c10": "此下正宗分大科為二一是菩提涅槃根本二",
    "X14n0289_001:0273c11": "是生死流轉根本○初科復分為四一見道分",
    "X14n0289_001:0273c12": "二修道分三證道分四結經分且初見道分。",
    "X14n0289_001:0273c13": "阿難見佛頂禮悲泣恨無始來一向多聞未全道力",
    "X14n0289_001:0273c14": "殷勤啟請十方如來得成菩提妙奢摩他三摩禪那",
    "X14n0289_001:0273c15": "最初方便於時復有恒沙菩薩及諸十方大阿羅漢",
    "X14n0289_001:0273c16": "辟支佛等俱願樂聞退坐默然承受聖旨。",
    "X14n0289_001:0273c17": "此因誤墮而請大定也古人得一指頭禪一生用",
    "X14n0289_001:0273c18": "之不盡阿難歷劫憶持如來秘密妙嚴不能免離",
    "X14n0289_001:0273c19": "摩登伽難故知博學多聞若不真修實證盡落鬼",
    "X14n0289_001:0273c20": "家活計及對境風一吹便倒皆由平日學力有餘",
    "X14n0289_001:0273c21": "道力不足故因誤墮而陡然發憤正如蘇季敝裘",
    "X14n0289_001:0273c22": "還鄉不得不刺股揣摩以圖卿相也恨是憤憤悱",
    "X14n0289_001:0273c23": "悱意道人不可無此恨恨是獲法身之前茅阿難",
    "X14n0289_001:0273c24": "悟後改願由此一恨向後悲淚痛責皆從此恨流",
    "X14n0289_001:0274a01": "出一向多聞未全道力者一向者正指等與釋迦",
    "X14n0289_001:0274a02": "空王佛所同時發心言也從外入者為多聞從內",
    "X14n0289_001:0274a03": "出者為道力古德云從語言文字入者其力淺從",
    "X14n0289_001:0274a04": "自己胸中流出者其力大是也殷勤下欣佛果而",
    "X14n0289_001:0274a05": "請因心也菩提果覺也奢摩他等因心也若準常",
    "X14n0289_001:0274a06": "途奢摩他云止三摩云等至禪那云靜慮若準圓",
    "X14n0289_001:0274a07": "覺寂靜銷幻寂滅為義若準本經妙湛總持不動",
    "X14n0289_001:0274a08": "為義也言妙湛者謂此心體妙覺湛然本來清淨",
    "X14n0289_001:0274a09": "故總持者謂此心體三科七大無不周徧故不動",
    "X14n0289_001:0274a10": "者謂此心體在聖而聖在凡而凡不落聖凡故或",
    "X14n0289_001:0274a11": "奢摩他是不變義三摩是隨緣義禪那是不變隨",
    "X14n0289_001:0274a12": "緣隨緣不變義或奢摩他是空如來藏三摩是不",
    "X14n0289_001:0274a13": "空如來藏禪那是空不空如來藏也意謂此一心",
    "X14n0289_001:0274a14": "三觀我已熟聞但不曾悟不曾修不曾證不得其",
    "X14n0289_001:0274a15": "用故為魔力攝持無由自脫始信多聞無益於己",
    "X14n0289_001:0274a16": "然我雖蒙如來授記作佛若不修因終難得果十",
    "X14n0289_001:0274a17": "方如來悉由此三得成正覺不知如來最初何由",
    "X14n0289_001:0274a18": "而得開悟何由而得證入也問此經既請三觀何",
    "X14n0289_001:0274a19": "處是答奢摩他何處是答三摩提何處是答禪那",
    "X14n0289_001:0274a20": "答若在見道分是先與剖析其義令彼解悟故從",
    "X14n0289_001:0274a21": "破妄心破業識以至破因緣自然和合不和合直",
    "X14n0289_001:0274a22": "顯玅覺性是本有究竟堅固不壞之體是答奢摩",
    "X14n0289_001:0274a23": "他義復明陰入處界一一皆是妙覺性中流出悉",
    "X14n0289_001:0274a24": "無自性以顯一切事究竟堅固不壞以答三摩提",
    "X14n0289_001:0274b01": "義復明七大相本是妄性本是真雖循業發現周",
    "X14n0289_001:0274b02": "徧法界而清淨本然不曾動著以明即事即理是",
    "X14n0289_001:0274b03": "答禪那義故阿難從此開悟而讚佛法身即是玅",
    "X14n0289_001:0274b04": "湛總持不動尊也故自四卷初復興二問辨明三",
    "X14n0289_001:0274b05": "科七大之疑而以三如來藏作結以顯一心圓通",
    "X14n0289_001:0274b06": "具含三義故稱為妙若起信一心具含體相用三",
    "X14n0289_001:0274b07": "故稱為大耳意謂即此一如來藏心離萬法而獨",
    "X14n0289_001:0274b08": "露曰奢摩他即萬法而無跡曰三摩提在即離而",
    "X14n0289_001:0274b09": "非即離曰禪那名雖有三總一如來圓通藏心也",
    "X14n0289_001:0274b10": "若在修道分二十五聖於三科七大各證圓通而",
    "X14n0289_001:0274b11": "獨選耳根一門深入者是以耳根為入三如來藏",
    "X14n0289_001:0274b12": "之門也若證道分即以三如來藏為因地心中中",
    "X14n0289_001:0274b13": "流入以至妙覺此又以三如來藏為果地覺也故",
    "X14n0289_001:0274b14": "知見道見此修道修此證道證此更無他法問三",
    "X14n0289_001:0274b15": "觀已知大槩若最初方便下文當何所指答若在",
    "X14n0289_001:0274b16": "見道分當以破心顯見為最初方便修道分的以",
    "X14n0289_001:0274b17": "耳根入門為最初方便證道分以不生不滅因心",
    "X14n0289_001:0274b18": "為最初方便也若據阿難一問則一經大旨見修",
    "X14n0289_001:0274b19": "證道盡可包羅故下文見道一分是答妙奢摩他",
    "X14n0289_001:0274b20": "三摩禪那修道一分是答耳根為最初方便證道",
    "X14n0289_001:0274b21": "一分是答十方如來得成菩提意謂欲得菩提果",
    "X14n0289_001:0274b22": "覺必先入妙奢摩他三摩禪那如來藏心為因地",
    "X14n0289_001:0274b23": "欲入如來藏心必從耳根反聞為修行方便也。",
    "X14n0289_001:0274b24": "佛告阿難汝我同氣情均天倫當初發心於我法中",
    "X14n0289_001:0274c01": "見何勝相頓捨世間深重恩愛。",
    "X14n0289_001:0274c02": "此最初審知見也阿難既請三觀為成佛之因世",
    "X14n0289_001:0274c03": "尊即當答云如何是奢摩他如何是三摩如何是",
    "X14n0289_001:0274c04": "禪那不如是答而反詰其最初發心者何居葢妙",
    "X14n0289_001:0274c05": "之一字是如來自證法門向人輕吐不得且阿難",
    "X14n0289_001:0274c06": "正當初發憤時又不可即施峻厲法藥故先逆探",
    "X14n0289_001:0274c07": "其病源緩緩道出如我同氣情均天倫者所以慰",
    "X14n0289_001:0274c08": "其心也意謂他人請問亦必盡情吐露況汝與我",
    "X14n0289_001:0274c09": "同條共本有所請問而不盡情向汝道者哉藹然",
    "X14n0289_001:0274c10": "兄弟之情溢乎言表但汝問我成道最初方便我",
    "X14n0289_001:0274c11": "却問汝出家最初發心葢車無三寸轄則不可行",
    "X14n0289_001:0274c12": "戶無三尺關則不可閉病不知其源則難施法藥",
    "X14n0289_001:0274c13": "故因其請而反詰之也意謂世間至恩至愛莫如",
    "X14n0289_001:0274c14": "父母而汝最初發心在我法中有何所見頓將深",
    "X14n0289_001:0274c15": "恩重愛一時割捨投我出家先德云末後牢關不",
    "X14n0289_001:0274c16": "離最初一句故阿難如是問世尊亦如是審之。",
    "X14n0289_001:0274c17": "阿難白佛我見如來三十二相勝妙殊絕形體映徹",
    "X14n0289_001:0274c18": "猶如琉璃常自思惟此相非是欲愛所生何以故欲",
    "X14n0289_001:0274c19": "氣麤濁腥臊交遘膿血雜亂不能發生勝淨妙明紫",
    "X14n0289_001:0274c20": "金光聚是以渴仰從佛剃落。",
    "X14n0289_001:0274c21": "此初陳眾生知見也我見如來三十二相見即見",
    "X14n0289_001:0274c22": "分相即相分三十二者始於無見頂相終於足下",
    "X14n0289_001:0274c23": "安平勝妙殊絕者是認三十二相為奇特也超萬",
    "X14n0289_001:0274c24": "類而首出曰勝處五濁而不染曰妙混眾形而獨",
    "X14n0289_001:0275a01": "異曰殊在諸聖而特尊曰絕形體映徹猶如琉璃",
    "X14n0289_001:0275a02": "者長短大小曰形百骸四肢曰體內外洞明曰映",
    "X14n0289_001:0275a03": "徹故以琉璃為喻阿難被世尊一問將底蘊盡情",
    "X14n0289_001:0275a04": "吐出却被三十二相一時換却眼睛豈知能見所",
    "X14n0289_001:0275a05": "見皆屬依他盡是虗妄耶常自思惟下復從見相",
    "X14n0289_001:0275a06": "處分淨分染生愛生憎是虗妄中重添虗妄此則",
    "X14n0289_001:0275a07": "從依他而生徧計也故曰此相不是欲愛所生以",
    "X14n0289_001:0275a08": "欲氣麤濁不能發生琉璃映徹之勝淨紫金光聚",
    "X14n0289_001:0275a09": "之妙明故見如來三十二相生渴仰心作奇特想",
    "X14n0289_001:0275a10": "作希有想於是頓捨恩愛從佛剃落此則厭麤濁",
    "X14n0289_001:0275a11": "而欣淨明皆是識心分別計度豈知染相不忘故",
    "X14n0289_001:0275a12": "為魔轉淨相不忘又為佛轉雖佛魔有異淨穢差",
    "X14n0289_001:0275a13": "殊無非知見立知總是合塵背覺此中所說見相",
    "X14n0289_001:0275a14": "是三細中之轉現思惟是六麤為一經之發脉故",
    "X14n0289_001:0275a15": "下文先破六麤次破三細次顯如來藏心次第紬",
    "X14n0289_001:0275a16": "繹方見深旨。",
    "X14n0289_001:0275a17": "佛言善哉阿難汝等當知一切眾生從無始來生死",
    "X14n0289_001:0275a18": "相續皆由不知常住真心性淨明體用諸妄想此想",
    "X14n0289_001:0275a19": "不真故有輪轉。",
    "X14n0289_001:0275a20": "此雙標真妄為一經之綱宗也善哉者縱辭言汝",
    "X14n0289_001:0275a21": "見三十二相便能割愛出家豈非世間決裂大丈",
    "X14n0289_001:0275a22": "夫事何善如之第此一念厭染愛淨正是眾生知",
    "X14n0289_001:0275a23": "見此從發潤二種無明流出生死相續皆由於此",
    "X14n0289_001:0275a24": "故即奪云汝等云云一切眾生總指三界未超分",
    "X14n0289_001:0275b01": "段生死者言不知即不覺也常住真心性淨明體",
    "X14n0289_001:0275b02": "即佛知見也在紛擾而不變異曰常在生滅而無",
    "X14n0289_001:0275b03": "去來曰住在幻妄而不爛壞曰真在萬法而不動",
    "X14n0289_001:0275b04": "搖曰性在汙濁而不染曰淨在欲氣而不昏曰明",
    "X14n0289_001:0275b05": "言汝有此心體勝淨妙明本周法界而不知反認",
    "X14n0289_001:0275b06": "如來勝淨妙明形體映徹之相以為奇特而生渴",
    "X14n0289_001:0275b07": "仰是即舍爾靈龜觀我朵頤非妄想而何由汝日",
    "X14n0289_001:0275b08": "日所用者皆用此妄想此想不是汝之常住真心",
    "X14n0289_001:0275b09": "是汝生死根本由汝錯用此心認賊為子故有生",
    "X14n0289_001:0275b10": "死流轉耳臨濟云你一念心清淨光是你屋裏法",
    "X14n0289_001:0275b11": "身佛一念無差別光是你屋裏報身佛一念無差",
    "X14n0289_001:0275b12": "別光是你屋裏化身佛此三種佛是你即今聽法",
    "X14n0289_001:0275b13": "者是尊者不自反觀向外馳求可謂業識茫茫無",
    "X14n0289_001:0275b14": "本可據矣。",
    "X14n0289_001:0275b15": "汝今欲研無上菩提真發明性應當直心詶我所問",
    "X14n0289_001:0275b16": "十方如來同一道故出離生死皆以直心心言直故",
    "X14n0289_001:0275b17": "如是乃至終始地位中間永無諸委曲相。",
    "X14n0289_001:0275b18": "此恐尊者言有隱諱故勉其直心答問也言汝既",
    "X14n0289_001:0275b19": "欲研究無上菩提真欲發明自性應當直心吐露",
    "X14n0289_001:0275b20": "於我有疑直問有問直答不得半吞半吐藏頭露",
    "X14n0289_001:0275b21": "尾若爾便成委曲相矣先德云擬心思量早是曲",
    "X14n0289_001:0275b22": "了不擬心一一天真一一明妙淨名云直心是道",
    "X14n0289_001:0275b23": "場由直故能出生死由直故能證菩提十方諸佛",
    "X14n0289_001:0275b24": "皆以直心直言為造道之始心言既直內外一如",
    "X14n0289_001:0275c01": "則生死可以直超妙莊嚴海可以直入故臺山婆",
    "X14n0289_001:0275c02": "子凡見人問路便云驀直去若有一毫委曲便落",
    "X14n0289_001:0275c03": "眾生知見即遭枝岐下文云狂心自歇歇即菩提",
    "X14n0289_001:0275c04": "此直路也不成菩提乃至別成聲聞緣覺及外道",
    "X14n0289_001:0275c05": "天魔者皆曲路也今尊者分淨分穢便是一心有",
    "X14n0289_001:0275c06": "兩條路早成迂曲故勉之也。",
    "X14n0289_001:0275c07": "阿難我今問汝當汝發心緣於如來三十二相將何",
    "X14n0289_001:0275c08": "所見誰為愛樂阿難白佛言世尊如是愛樂用我心",
    "X14n0289_001:0275c09": "目由目觀是如來勝相心生愛樂故我發心願捨生",
    "X14n0289_001:0275c10": "死。",
    "X14n0289_001:0275c11": "此細審眾生知見也尊者索頭已在世尊手裏故",
    "X14n0289_001:0275c12": "捻定見相發心重翻問端要令自己搜尋妄本言",
    "X14n0289_001:0275c13": "汝當初見三十二相時將恁麼物去見生渴仰時",
    "X14n0289_001:0275c14": "又是誰去愛樂尊者若向此處識得誰何二字一",
    "X14n0289_001:0275c15": "生參學事畢爭奈不分緇素信口答云由目觀見",
    "X14n0289_001:0275c16": "心生愛樂目即眼根心即意識眼見心知便是眾",
    "X14n0289_001:0275c17": "生知見豈知藏識名心心之精光是見下文重重",
    "X14n0289_001:0275c18": "開示不過翻眾生知見為佛知見耳。",
    "X14n0289_001:0275c19": "佛告阿難如汝所說真所愛樂因於心目若不識知",
    "X14n0289_001:0275c20": "心目所在則不能得降伏塵勞譬如國王為賊所侵",
    "X14n0289_001:0275c21": "發兵討除是兵要當知賊所在使汝流轉心目為咎",
    "X14n0289_001:0275c22": "我今問汝唯心與目今何所在。",
    "X14n0289_001:0275c23": "此細審眾生知見所生處也由阿難認定見者是",
    "X14n0289_001:0275c24": "眼愛者是心不知生死顛倒正坐於此故世尊就",
    "X14n0289_001:0276a01": "上一拶鞠其所起之處言汝既認愛樂三十二相",
    "X14n0289_001:0276a02": "者是心見三十二相者是眼已著賊了譬如國被",
    "X14n0289_001:0276a03": "賊侵發兵討除要先知賊所依之處然後塞其去",
    "X14n0289_001:0276a04": "路絕其資粮搗其巢穴斬其首級則邊境肅清烽",
    "X14n0289_001:0276a05": "煙自息今汝輪轉生死不由外物元是自己家親",
    "X14n0289_001:0276a06": "作祟自劫家寶若欲以三觀神兵除之必先知其",
    "X14n0289_001:0276a07": "處所故詰之曰唯汝能見之目與能知之心今在",
    "X14n0289_001:0276a08": "何所心目所在是第二番審辭由尊者病根深厚",
    "X14n0289_001:0276a09": "故世尊將其病源一一審究明白方始對病發藥",
    "X14n0289_001:0276a10": "耳。",
    "X14n0289_001:0276a11": "阿難白佛言世尊一切世間十種異生同將識心居",
    "X14n0289_001:0276a12": "在身內縱觀如來青蓮華眼亦在佛面我今觀此浮",
    "X14n0289_001:0276a13": "根四塵秖在我面如是識心實居身內。",
    "X14n0289_001:0276a14": "此是尊者初呈槍法執心在內也十種異生者十",
    "X14n0289_001:0276a15": "二類生中除空散無想以無身心二相故識心指",
    "X14n0289_001:0276a16": "意識言青蓮華眼者以如來目淨修廣如青蓮故",
    "X14n0289_001:0276a17": "浮根四塵即色香味觸所成麤浮眼根以對勝義",
    "X14n0289_001:0276a18": "名浮塵根意謂自凡至聖莫不眼在外而心在內",
    "X14n0289_001:0276a19": "我寧不知眼在外而心實居身內乎尊者雖是伶",
    "X14n0289_001:0276a20": "牙俐齒旁若無人殊不知腦門已是著地即今三",
    "X14n0289_001:0276a21": "尺童子試問其心即以手指點胷而曰在內者此",
    "X14n0289_001:0276a22": "由父母胎中受形之始吸取赤白二滴為身便有",
    "X14n0289_001:0276a23": "此執不待教而自能謂之俱生無明亦謂之堅固",
    "X14n0289_001:0276a24": "妄想故牢執此身為心之舍宅若瓶鵝井蛙終不",
    "X14n0289_001:0276b01": "能出更不知身反在於心中若大海之一漚此即",
    "X14n0289_001:0276b02": "眾生一大迷也故尊者亦同此計若使尊者向心",
    "X14n0289_001:0276b03": "目所在一問處識得地頭便與世尊把手共行優",
    "X14n0289_001:0276b04": "游覺海安得復有下文種種妄執耶。",
    "X14n0289_001:0276b05": "佛告阿難汝今現坐如來講堂觀祗陀林今何所在",
    "X14n0289_001:0276b06": "世尊此大重閣清淨講堂在給孤園今祗陀林實在",
    "X14n0289_001:0276b07": "堂外阿難汝今堂中先何所見世尊我在堂中先見",
    "X14n0289_001:0276b08": "如來次觀大眾如是外望萬矚林園阿難汝矚林園",
    "X14n0289_001:0276b09": "因何有見世尊此大講堂戶牖開豁故我在堂得遠",
    "X14n0289_001:0276b10": "瞻見。",
    "X14n0289_001:0276b11": "尊者執心在內以為必然如壯士鼓氣上冲牛斗",
    "X14n0289_001:0276b12": "世尊是一切智人洞見肺腑不與分文折句展疏",
    "X14n0289_001:0276b13": "牒科就將目前淺近易了之事以反詰之令他親",
    "X14n0289_001:0276b14": "口答出無處躲閃然後用法窟法爪生擒活捉故",
    "X14n0289_001:0276b15": "先審定內外境故曰汝今等尊者答出堂在林中",
    "X14n0289_001:0276b16": "林在堂外故曰此大等次復審定先後見尊者答",
    "X14n0289_001:0276b17": "出先見內而後見外三復審其見外之因尊者答",
    "X14n0289_001:0276b18": "出因戶牖開豁而得見外世尊三問尊者亦連下",
    "X14n0289_001:0276b19": "三轉語一一皆落世尊綣繢向下即用其語以破",
    "X14n0289_001:0276b20": "之所謂執子之矛刺子之盾也。",
    "X14n0289_001:0276b21": "爾時世尊在大眾中舒金色臂摩阿難頂告示阿難",
    "X14n0289_001:0276b22": "及諸大眾有三摩提名大佛頂首楞嚴王具足萬行",
    "X14n0289_001:0276b23": "十方如來一門超出妙莊嚴路汝今諦聽阿難頂禮",
    "X14n0289_001:0276b24": "伏受慈旨。",
    "X14n0289_001:0276c01": "此先示三觀之體為開佛知見之根本也阿難始",
    "X14n0289_001:0276c02": "問妙奢摩他三摩禪那最初方便世尊反詰其最",
    "X14n0289_001:0276c03": "初發心驗其知見是真是妄而阿難果用識心取",
    "X14n0289_001:0276c04": "著有相可見之如來却迷自己無相可見之真佛",
    "X14n0289_001:0276c05": "如來復詰其緣三十二相時將誰見而將誰愛樂",
    "X14n0289_001:0276c06": "尊者答以目見而心樂如來復徵心目所起之處",
    "X14n0289_001:0276c07": "尊者確然執定此心在色身之內至此則阿難賊",
    "X14n0289_001:0276c08": "身已露賊物現存無隱諱處今欲進而破之故先",
    "X14n0289_001:0276c09": "示之曰有三摩提云云意謂此大佛頂周徧含容",
    "X14n0289_001:0276c10": "無法不具無行不圓然不可以智知不可以見見",
    "X14n0289_001:0276c11": "為菩薩父為諸佛母即我三十二相皆是此中所",
    "X14n0289_001:0276c12": "現影像云何反認此在色身之內耶今汝欲研無",
    "X14n0289_001:0276c13": "上菩提開佛知見要先識此無見頂相則不奢摩",
    "X14n0289_001:0276c14": "而自成奢摩不三摩而自成三摩不禪那而自成",
    "X14n0289_001:0276c15": "禪那謂之真如三昧亦名一行三昧菩薩得此三",
    "X14n0289_001:0276c16": "昧則萬行具足念念可以證真常頭頭可以到究",
    "X14n0289_001:0276c17": "竟又謂之首楞嚴王十方如來依此一門超出妙",
    "X14n0289_001:0276c18": "莊嚴果海不遭枝岐更無委曲又何患畜聞之過",
    "X14n0289_001:0276c19": "誤道力之不全耶故古德云道源不遠性海非遙",
    "X14n0289_001:0276c20": "但向己求莫從他覓覓即不得得亦不真然則欲",
    "X14n0289_001:0276c21": "研無上菩提此是下手第一著也若欲成就此著",
    "X14n0289_001:0276c22": "須從一門為最初方便以此一門是入妙莊嚴之",
    "X14n0289_001:0276c23": "大路所謂一路涅槃門也下文七番破處皆是揭",
    "X14n0289_001:0276c24": "露此義惜尊者以思惟心測度如來頂法自隔蕭",
    "X14n0289_001:0277a01": "墻終不得見耳問此中不標奢摩禪那而獨標三",
    "X14n0289_001:0277a02": "摩提者何故答此三摩提即下文所指大陀羅門",
    "X14n0289_001:0277a03": "諸三摩提妙修行路也奢摩由此而悟禪那由此",
    "X14n0289_001:0277a04": "而證故曰如幻三摩提彈指超無學以除此一門",
    "X14n0289_001:0277a05": "別無修行之路故世尊注意於三摩提而二十五",
    "X14n0289_001:0277a06": "聖皆從此入即古觀音如來亦曰從聞思修入三",
    "X14n0289_001:0277a07": "摩地以如來藏中是大總持如來藏故也○定林",
    "X14n0289_001:0277a08": "曰摩頂者撫以示愛禮足者伏以示敬上愛下故",
    "X14n0289_001:0277a09": "摩頂下敬上故禮足也。",
    "X14n0289_001:0277a10": "佛告阿難如汝所言身在講堂戶牖開豁遠矚林園",
    "X14n0289_001:0277a11": "亦有眾生在此堂中不見如來見堂外者阿難答言",
    "X14n0289_001:0277a12": "世尊在堂不見如來能見林泉無有是處阿難汝亦",
    "X14n0289_001:0277a13": "如是汝之心靈一切明了若汝現前所明了心實在",
    "X14n0289_001:0277a14": "身內爾時先合了知內身頗有眾生先見身中後觀",
    "X14n0289_001:0277a15": "外物縱不能見心肝脾胃爪生髮長筋轉脉搖誠合",
    "X14n0289_001:0277a16": "明了如何不知必不內知云何知外是故應知汝言",
    "X14n0289_001:0277a17": "覺了能知之心住在身內無有是處。",
    "X14n0289_001:0277a18": "此破妄心不在內也如汝下先牒前言亦有下次",
    "X14n0289_001:0277a19": "覆審所見阿難下三自墮術中向下世尊不別開",
    "X14n0289_001:0277a20": "爐竈即借其現成挺杖以擊之意謂在堂不見如",
    "X14n0289_001:0277a21": "來決不能見林泉今汝所計却是在堂不見如來",
    "X14n0289_001:0277a22": "而能外見林泉者矣故曰汝亦如是若汝靈知之",
    "X14n0289_001:0277a23": "心在六根門頭明明不昧了了常知若此現前明",
    "X14n0289_001:0277a24": "了之心實在身內爾時先合內見腑臟後觀外物",
    "X14n0289_001:0277b01": "方始法喻相合可有眾生先見腑臟而後方觀外",
    "X14n0289_001:0277b02": "物者乎縱不能見其中深亦當見其膚淺如何深",
    "X14n0289_001:0277b03": "淺都不知耶若汝心靈內既不見心肝脾胃中不",
    "X14n0289_001:0277b04": "見爪生髮長筋轉脉搖而在外又能見林泉者此",
    "X14n0289_001:0277b05": "與在堂不見如來不見大眾而能外見林泉者何",
    "X14n0289_001:0277b06": "異此何故而然耶故曰必不內知云何知外云何",
    "X14n0289_001:0277b07": "二字是反詰而為生下之端也阿難槍法至此却",
    "X14n0289_001:0277b08": "被世尊一總擔折倒了也是故下結破不在內處。",
    "X14n0289_001:0277b09": "阿難稽首而白佛言我聞如來如是法音悟知我心",
    "X14n0289_001:0277b10": "實居身外所以者何譬如燈光然於室中是燈必能",
    "X14n0289_001:0277b11": "先照室內從其室門後及庭際一切眾生不見身中",
    "X14n0289_001:0277b12": "獨見身外亦如燈光居在室外不能照室是義必明",
    "X14n0289_001:0277b13": "將無所惑同佛了義得無妄耶。",
    "X14n0289_001:0277b14": "此第二執心在外也此因世尊尋常為執心外有",
    "X14n0289_001:0277b15": "法者說三界唯心有情無情同一法性尊者性識",
    "X14n0289_001:0277b16": "聰敏一聞必不內知云何知外二語撥動舊習便",
    "X14n0289_001:0277b17": "捨內取外故曰我聞等所以下引喻曲成見外而",
    "X14n0289_001:0277b18": "不見內故曰譬如燈光從室門出後及庭際故能",
    "X14n0289_001:0277b19": "見外亦如燈光在外不能照室故不見內也是義",
    "X14n0289_001:0277b20": "決然明白定無疑惑即同如來了義之談必無謬",
    "X14n0289_001:0277b21": "妄故曰同佛了義得無妄耶。",
    "X14n0289_001:0277b22": "佛告阿難是諸比丘適來從我室羅筏城循乞摶食",
    "X14n0289_001:0277b23": "歸祗陀林我已宿齋汝觀比丘一人食時諸人飽不",
    "X14n0289_001:0277b24": "阿難答言不也世尊何以故是諸比丘雖阿羅漢軀",
    "X14n0289_001:0277c01": "命不同云何一人能令眾飽。",
    "X14n0289_001:0277c02": "世尊是大手宗匠左來左轉右來右轉這邊那邊",
    "X14n0289_001:0277c03": "無可不可在內在外皆可掃除亦將一喻相詶所",
    "X14n0289_001:0277c04": "謂投桃報李得馬還牛也故曰是諸等摶食者有",
    "X14n0289_001:0277c05": "形段而可摶取者也宿止也一人食時諸人飽否",
    "X14n0289_001:0277c06": "者審其彼食而能此飽乎否也不也者謂彼羅漢",
    "X14n0289_001:0277c07": "子縛雖盡果縛猶存不能合眾人為一體安能一",
    "X14n0289_001:0277c08": "人食而令眾飽觀此答辭則尊者所計又脫節矣。",
    "X14n0289_001:0277c09": "佛告阿難若汝覺了知見之心實在身外身心相外",
    "X14n0289_001:0277c10": "自不相干則心所知身不能覺覺在身際心不能知",
    "X14n0289_001:0277c11": "我今示汝兜羅綿手汝眼見時心分別不阿難答言",
    "X14n0289_001:0277c12": "如是世尊佛告阿難若相知者云何在外是故應知",
    "X14n0289_001:0277c13": "汝言覺了能知之心住在身外無有是處。",
    "X14n0289_001:0277c14": "此正破心不在外也若身心相外則彼此了不相",
    "X14n0289_001:0277c15": "干是則心所知者身不能覺身所覺者心不能知",
    "X14n0289_001:0277c16": "方合軀命不同彼不飽此我今下驗其身心果相",
    "X14n0289_001:0277c17": "外否也兜羅此云細香綿色如霜佛手如之如是",
    "X14n0289_001:0277c18": "者言眼見而心即生分別是相知而不相外也佛",
    "X14n0289_001:0277c19": "告下一撥便轉不勞餘力是故下結破不在外處",
    "X14n0289_001:0277c20": "阿難點箇紙燈與世尊相見却被世尊一吹頓滅",
    "X14n0289_001:0277c21": "矣。",
    "X14n0289_001:0277c22": "阿難白佛言世尊如佛所言不見內故不居身內身",
    "X14n0289_001:0277c23": "心相知不相離故不在身外我今思惟知在一處佛",
    "X14n0289_001:0277c24": "言處今何在阿難言此了知心既不知內而能見外",
    "X14n0289_001:0278a01": "如我思忖潛伏根裏猶如有人取琉璃椀合其兩眼",
    "X14n0289_001:0278a02": "雖有物合而不留礙彼根隨見隨即分別然我覺了",
    "X14n0289_001:0278a03": "能知之心不見內者為在根故分明矚外無障礙者",
    "X14n0289_001:0278a04": "潛根內故。",
    "X14n0289_001:0278a05": "此第三計潛根也此計亦是世尊談法相時四緣",
    "X14n0289_001:0278a06": "生識根為增上以有此種子故一聞眼見心生分",
    "X14n0289_001:0278a07": "別之語即躍然引起轉計潛根故曰彼根隨見隨",
    "X14n0289_001:0278a08": "即分別也潛藏也根即勝義根以能發識比知是",
    "X14n0289_001:0278a09": "根不知此心自本自根生一切法妄計根能生心",
    "X14n0289_001:0278a10": "而心潛伏根裏猶如下引喻以成己執琉璃喻眼",
    "X14n0289_001:0278a11": "眼復喻心琉璃合眼而不礙眼見如眼根合心而",
    "X14n0289_001:0278a12": "不礙心見也然我下曲成不見內而見外者皆由",
    "X14n0289_001:0278a13": "潛根故也。",
    "X14n0289_001:0278a14": "佛告阿難如汝所言潛根內者猶如琉璃彼人當以",
    "X14n0289_001:0278a15": "琉璃籠眼當見山河見琉璃不如是世尊是人當以",
    "X14n0289_001:0278a16": "琉璃籠眼實見琉璃佛告阿難汝心若同琉璃合者",
    "X14n0289_001:0278a17": "當見山河何不見眼若見眼者眼即同境不得成隨",
    "X14n0289_001:0278a18": "若不能見云何說言此了知心潛伏根內如琉璃合",
    "X14n0289_001:0278a19": "是故應知汝言覺了能知之心潛伏根裏如琉璃合",
    "X14n0289_001:0278a20": "無有是處。",
    "X14n0289_001:0278a21": "此正破心不潛根也世尊將錯就錯審問琉璃來",
    "X14n0289_001:0278a22": "歷故曰如汝等爭奈尊者來歷不明答云如是又",
    "X14n0289_001:0278a23": "踏空也世尊明察秋毫搜人短處乃云喻中眼見",
    "X14n0289_001:0278a24": "山河亦見琉璃法中既是心見山河亦應見眼云",
    "X14n0289_001:0278b01": "何不見若使心能見眼眼即反為心家所緣之境",
    "X14n0289_001:0278b02": "不是能生之根則汝所計彼根隨見隨即分別則",
    "X14n0289_001:0278b03": "不得成是犯自語相違過若使心不見眼又犯法",
    "X14n0289_001:0278b04": "喻不齊過如是則二俱不成云何汝計潛伏根內",
    "X14n0289_001:0278b05": "如琉璃合是故下結破不在根處阿難捧出琉璃",
    "X14n0289_001:0278b06": "椀子與世尊鬬富又被世尊碎成虀粉矣。",
    "X14n0289_001:0278b07": "阿難白佛言世尊我今又作如是思惟是眾生身腑",
    "X14n0289_001:0278b08": "臟在中竅穴居外有臟則暗有竅則明今我對佛開",
    "X14n0289_001:0278b09": "眼見明名為見外閉眼見暗名為見內是義云何。",
    "X14n0289_001:0278b10": "此第四雙計內外也此亦世尊談法性時所說眼",
    "X14n0289_001:0278b11": "能見明亦能見暗故尊者一聞眼即同境不得成",
    "X14n0289_001:0278b12": "隨即持兩可之說雙計根能見明見暗為見內見",
    "X14n0289_001:0278b13": "外吳興云初計在內佛以不見腑臟為破次計在",
    "X14n0289_001:0278b14": "外復招身心相離之難又計潛根且乖琉璃籠眼",
    "X14n0289_001:0278b15": "之喻良以有藏則暗則見暗時即名見內不必要",
    "X14n0289_001:0278b16": "見心肝脾胃有竅則明故見明時即名見外不必",
    "X14n0289_001:0278b17": "責其身心相外內外若成又非獨潛根裏如此則",
    "X14n0289_001:0278b18": "可免前三者之過然不知此義當與不當故曰是",
    "X14n0289_001:0278b19": "義云何所謂中心疑者其辭枝。",
    "X14n0289_001:0278b20": "佛告阿難汝當閉眼見暗之時此暗境界為與眼對",
    "X14n0289_001:0278b21": "為不對眼若與眼對暗在眼前云何成內若成內者",
    "X14n0289_001:0278b22": "居暗室中無日月燈此暗室中皆汝焦腑若不對者",
    "X14n0289_001:0278b23": "云何成見。",
    "X14n0289_001:0278b24": "此破見暗名見內也汝當下雙開二關以審定若",
    "X14n0289_001:0278c01": "與下正破謂此暗相若與眼對則此暗相在汝眼",
    "X14n0289_001:0278c02": "前云何成得閉眼見暗名為見內設許暗相雖在",
    "X14n0289_001:0278c03": "眼前亦可成在內者則凡住暗室中無光明處此",
    "X14n0289_001:0278c04": "諸暗室則應盡是汝之三焦六腑無是理也若此",
    "X14n0289_001:0278c05": "暗相不與眼對則應此眼不與暗合云何眼前又",
    "X14n0289_001:0278c06": "見黑暗如是則眼與暗相對與不對皆不成內矣。",
    "X14n0289_001:0278c07": "若離外見內對所成合眼見暗名為身中開眼見明",
    "X14n0289_001:0278c08": "何不見面若不見面內對不成見面若成此了知心",
    "X14n0289_001:0278c09": "及與眼根乃至虗空何成在內若在虗空自非汝體",
    "X14n0289_001:0278c10": "即應如來今見汝面亦是汝身汝眼已知身合非覺",
    "X14n0289_001:0278c11": "必汝執言身眼兩覺應有二知即汝一身應成兩佛",
    "X14n0289_001:0278c12": "是故應知汝言見暗名見內者無有是處。",
    "X14n0289_001:0278c13": "此縱奪例破見暗不成見內也言縱許此暗相不",
    "X14n0289_001:0278c14": "在外而在內亦許合眼見暗之時名為反觀身中",
    "X14n0289_001:0278c15": "是則開眼見明之時亦應反觀己面若開眼時既",
    "X14n0289_001:0278c16": "不能返觀己面則合眼時亦不能返觀身中故曰",
    "X14n0289_001:0278c17": "若不見面內對不成若謂開眼見明之時亦能見",
    "X14n0289_001:0278c18": "面則汝心眼皆在虗空亦不得成反觀身中名內",
    "X14n0289_001:0278c19": "對矣若心眼既在虗空則應虗空即是汝體汝身",
    "X14n0289_001:0278c20": "反不屬汝若謂心眼在空雖見己面還是己身則",
    "X14n0289_001:0278c21": "應如來今見汝面豈如來身亦即汝之身乎且汝",
    "X14n0289_001:0278c22": "心眼既在虗空已有知覺則汝此身應無知覺必",
    "X14n0289_001:0278c23": "汝執言身自有覺空中之眼亦自有知則汝一身",
    "X14n0289_001:0278c24": "應有兩知一在虗空一在己身既有二知則汝一",
    "X14n0289_001:0279a01": "身應成兩佛有是理乎如是展轉推窮則兩可之",
    "X14n0289_001:0279a02": "說瓦解氷銷是故下結破不在內外處雙計內外",
    "X14n0289_001:0279a03": "尤見阿難巧思所謂巧累於理儁傷其道世尊破",
    "X14n0289_001:0279a04": "處如庖丁解牛隨手運轉不犯鋒鋩所以云萬般",
    "X14n0289_001:0279a05": "支準費工夫一切順隨成善巧○先德云欲識佛",
    "X14n0289_001:0279a06": "去處只這語音是是則能知之心住在身內未甞",
    "X14n0289_001:0279a07": "不是如云天地同根萬物一體三科七大咸是真",
    "X14n0289_001:0279a08": "如則計身外未甞不是如云汝觀此會聖眾用目",
    "X14n0289_001:0279a09": "循歷其目周視但如鏡中無別分折汝識於中次",
    "X14n0289_001:0279a10": "第標指則計潛根未甞不是若曰見暗見明性非",
    "X14n0289_001:0279a11": "遷改則雙計內外亦未甞不是但阿難執跡生情",
    "X14n0289_001:0279a12": "故問處句句成病世尊隨方解縛故答處句句成",
    "X14n0289_001:0279a13": "藥古德云會得則死句皆成活句會不得活句皆",
    "X14n0289_001:0279a14": "成死句神奇化為臭腐臭腐復化為神奇實無定",
    "X14n0289_001:0279a15": "法此上四計皆因世尊云何知外一語鈎動阿難",
    "X14n0289_001:0279a16": "故尊者捨一執一所謂承言者喪滯句者迷向後",
    "X14n0289_001:0279a17": "三計知見已窮復牽引世尊所說性相深義引蔓",
    "X14n0289_001:0279a18": "抽條妄生計度唐突世尊不知是則總是非則總",
    "X14n0289_001:0279a19": "非也。",
    "X14n0289_001:0279a20": "阿難言我常聞佛開示四眾由心生故種種法生由",
    "X14n0289_001:0279a21": "法生故種種心生我今思惟即思惟體實我心性隨",
    "X14n0289_001:0279a22": "所合處心則隨有亦非內外中間三處。",
    "X14n0289_001:0279a23": "此第五計心在隨所合處也阿難見世尊展轉逐",
    "X14n0289_001:0279a24": "破故先引世尊所說者為證據欲以杜如來之口",
    "X14n0289_001:0279b01": "豈知如來渾身是劍觸之即死毫不容情哉心法",
    "X14n0289_001:0279b02": "相生正謂心境皆從業識變起同時妄有如兩束",
    "X14n0289_001:0279b03": "蘆互相依倚離心無境離境無心非謂心能生境",
    "X14n0289_001:0279b04": "境能生心也尊者謬為心法相生以為必是故計",
    "X14n0289_001:0279b05": "隨合隨生我今下正出己意言我思惟世尊所說",
    "X14n0289_001:0279b06": "心法相生即此能思惟者實我心性此心隨與那",
    "X14n0289_001:0279b07": "一法合即隨那一法生不是定在內外等處此是",
    "X14n0289_001:0279b08": "尊者以己之心度人之心又將醍醐化成毒藥矣。",
    "X14n0289_001:0279b09": "佛告阿難汝今說言由法生故種種心生隨所合處",
    "X14n0289_001:0279b10": "心隨有者是心無體則無所合若無有體而能合者",
    "X14n0289_001:0279b11": "則十九界因七塵合是義不然若有體者如汝以手",
    "X14n0289_001:0279b12": "自挃其體汝所知心為復內出為從外入若復內出",
    "X14n0289_001:0279b13": "還見身中若從外來先合見面。",
    "X14n0289_001:0279b14": "此正破心不隨合也世尊如耆婆攬草無非是藥",
    "X14n0289_001:0279b15": "手到病除故約有體無體破之合者如葢合函必",
    "X14n0289_001:0279b16": "彼此有體然後可合今汝思惟之心元是浮想實",
    "X14n0289_001:0279b17": "無自體既無自體則無合處若謂無體而能合者",
    "X14n0289_001:0279b18": "則應十九界與七塵亦應有合今無是義故曰不",
    "X14n0289_001:0279b19": "然若有體者定有來處若有來處必有出入若有",
    "X14n0289_001:0279b20": "出入必有內外既有內外復蹈前非豈能隨合而",
    "X14n0289_001:0279b21": "隨生乎。",
    "X14n0289_001:0279b22": "阿難言見是其眼心知非眼為見非義佛言若眼能",
    "X14n0289_001:0279b23": "見汝在室中門能見不則諸已死尚有眼存應皆見",
    "X14n0289_001:0279b24": "物若見物者云何名死。",
    "X14n0289_001:0279c01": "愚法聲聞不分根識故一聞見內見面之語反生",
    "X14n0289_001:0279c02": "疑難意謂心可名知眼可名見今以心為見恐不",
    "X14n0289_001:0279c03": "合義所謂胡人飲乳翻怪良醫世尊任短任長隨",
    "X14n0289_001:0279c04": "高隨下口頭三昧拈來便是連舉二喻答之初以",
    "X14n0289_001:0279c05": "阿難喻心以門喻眼喻中門雖通見必室中有人",
    "X14n0289_001:0279c06": "而後有見若室中無人而門豈能見乎法中眼雖",
    "X14n0289_001:0279c07": "通見須眼處有心而後有見若無有心而眼豈能",
    "X14n0289_001:0279c08": "見乎此正顯能見在心則諸下次明徒眼不見。",
    "X14n0289_001:0279c09": "阿難又汝覺了能知之心若必有體為復一體為有",
    "X14n0289_001:0279c10": "多體今在汝身為復徧體為不徧體若一體者則汝",
    "X14n0289_001:0279c11": "以手挃一支時四支應覺若咸覺者挃應無在若挃",
    "X14n0289_001:0279c12": "有所則汝一體自不能成若多體者則成多人何體",
    "X14n0289_001:0279c13": "為汝若徧體者同前所挃若不徧者當汝觸頭亦觸",
    "X14n0289_001:0279c14": "其足頭有所覺足應無知今汝不然是故應知隨所",
    "X14n0289_001:0279c15": "合處心則隨有無有是處。",
    "X14n0289_001:0279c16": "意謂法有定相心無定體正如水上葫蘆按著便",
    "X14n0289_001:0279c17": "轉日中寶石色無定形安有定體哉若有定體為",
    "X14n0289_001:0279c18": "是一體多體徧體不徧體若一體者則應拔一毛",
    "X14n0289_001:0279c19": "而群毛皆動觸一支而渾身咸覺若渾身咸覺應",
    "X14n0289_001:0279c20": "無挃處若有挃處決非一體挃猶觸也若多體者",
    "X14n0289_001:0279c21": "則成多人以一人只有一體故多體亦成多人不",
    "X14n0289_001:0279c22": "知多人之中何體為汝若徧體者同前觸一支而",
    "X14n0289_001:0279c23": "四支咸覺若不徧者當汝觸頭而併觸其足若頭",
    "X14n0289_001:0279c24": "知而足不知可名不徧今觸頭頭知觸足足知又",
    "X14n0289_001:0280a01": "非不徧故曰不然故知心體非一非多非徧不徧",
    "X14n0289_001:0280a02": "則知心無定體既無定體則不隨有定之法合可",
    "X14n0289_001:0280a03": "知是故下結破不在隨所合處阿難將箇東瓜印",
    "X14n0289_001:0280a04": "子賣弄聰明又被世尊撇向大洋海底了也。",
    "X14n0289_001:0280a05": "阿難白佛言世尊我亦聞佛與文殊等諸法王子談",
    "X14n0289_001:0280a06": "實相時世尊亦言心不在內亦不在外如我思惟內",
    "X14n0289_001:0280a07": "無所見外不相知內無知故在內不成身心相知在",
    "X14n0289_001:0280a08": "外非義今相知故復內無見當在中間。",
    "X14n0289_001:0280a09": "此第六復據聖教以執中間也世尊所言不在內",
    "X14n0289_001:0280a10": "外正言心無定在非謂心在中間也而尊者復執",
    "X14n0289_001:0280a11": "為中不知纔喚作中即有定在故下審其在身在",
    "X14n0289_001:0280a12": "境也。",
    "X14n0289_001:0280a13": "佛言汝言中間中必不迷非無所在今汝推中中何",
    "X14n0289_001:0280a14": "為在為復在處為當在身若在身者在邊非中在中",
    "X14n0289_001:0280a15": "同內若在處者為有所表為無所表無表同無表則",
    "X14n0289_001:0280a16": "無定何以故如人以表表為中時東看則西南觀成",
    "X14n0289_001:0280a17": "北表體既混心應雜亂。",
    "X14n0289_001:0280a18": "先審定中間在身在境而後兩破其中俱無定在",
    "X14n0289_001:0280a19": "也若在下謂在身有中邊二義在邊則不得為中",
    "X14n0289_001:0280a20": "在中則同前在內應當見內若在下謂在處有表",
    "X14n0289_001:0280a21": "不表二義標物以顯中曰表謂無表則無中表則",
    "X14n0289_001:0280a22": "中無定在今表體尚無有定則心寧有一定之中",
    "X14n0289_001:0280a23": "而不雜亂乎。",
    "X14n0289_001:0280a24": "阿難言我所說中非此二種如世尊言眼色為緣生",
    "X14n0289_001:0280b01": "於眼識眼有分別色塵無知識生其中則為心在。",
    "X14n0289_001:0280b02": "尊者一聞身境兩破其中如火到頭上急忙便撲",
    "X14n0289_001:0280b03": "故曰我所說中非此二種旋復嫁禍於人故曰如",
    "X14n0289_001:0280b04": "世尊言也眼色為緣生於眼識者謂根境合而生",
    "X14n0289_001:0280b05": "識以眼為增上緣色為所緣緣故眼有分別色塵",
    "X14n0289_001:0280b06": "無知者是尊者錯解佛意重添註脚殊不知眼能",
    "X14n0289_001:0280b07": "照境識能分別而眼實無分別故下文云其目周",
    "X14n0289_001:0280b08": "視但如鏡中無別分析汝識於中次第標指此其",
    "X14n0289_001:0280b09": "證也世尊之意以眼色二種為生識之緣非謂眼",
    "X14n0289_001:0280b10": "色即能生識以識自有能生種子故且根境二法",
    "X14n0289_001:0280b11": "皆是色種豈有色種而生心現行哉故曰根之種",
    "X14n0289_001:0280b12": "現但能導識之種現謂根為生識之緣則可若謂",
    "X14n0289_001:0280b13": "生識則不可尊者不知根境識三各有種子遂執",
    "X14n0289_001:0280b14": "根境皆能生識故曰識生其中。",
    "X14n0289_001:0280b15": "佛言汝心若在根塵之中此之心體為復兼二為不",
    "X14n0289_001:0280b16": "兼二若兼二者物體雜亂物非體知成敵兩立云何",
    "X14n0289_001:0280b17": "為中兼二不成非知不知即無體性中何為相是故",
    "X14n0289_001:0280b18": "應知當在中間無有是處。",
    "X14n0289_001:0280b19": "世尊約兼二不兼二以破之言兼二者如父母合",
    "X14n0289_001:0280b20": "而共生子也不兼二者如不因父母而自生子也",
    "X14n0289_001:0280b21": "若兼二者下破有二義若約世尊將錯就錯順阿",
    "X14n0289_001:0280b22": "難之計而破則物當指塵體當指根故曰若使兼",
    "X14n0289_001:0280b23": "二而合生則應根塵雜亂一處不應成敵兩立今",
    "X14n0289_001:0280b24": "塵之為物不同根體之有知抑且成敵兩立不能",
    "X14n0289_001:0280c01": "兩兼誰曰兼二而識生其中乎若約如來自己正",
    "X14n0289_001:0280c02": "義破物字通指根塵體字當指心體故曰若使兼",
    "X14n0289_001:0280c03": "二合生則應物體雜亂以根塵是物識心是體若",
    "X14n0289_001:0280c04": "兼根塵而共生是色法生心法故曰雜亂以根境",
    "X14n0289_001:0280c05": "無知不同心體有知故且根境屬相分心體屬見",
    "X14n0289_001:0280c06": "分見相二分是對待法成敵兩立尚無中位云何",
    "X14n0289_001:0280c07": "而言識生其中耶若使不兼根塵而自生既無根",
    "X14n0289_001:0280c08": "塵即無心體以無能生即無所生故然則中何所",
    "X14n0289_001:0280c09": "定而曰識生其中耶是故下結破不在中處阿難",
    "X14n0289_001:0280c10": "將箇不著邊際破沙盆呈似世尊又擊碎矣尊者",
    "X14n0289_001:0280c11": "執內執外執中間正如常山之蛇擊首則尾應擊",
    "X14n0289_001:0280c12": "尾則首應擊中間則兩頭應豈知所謂夜深不向",
    "X14n0289_001:0280c13": "蘆華宿逈斷中間與兩頭者哉。",
    "X14n0289_001:0280c14": "阿難白佛言世尊我昔見佛與大目連須菩提富樓",
    "X14n0289_001:0280c15": "那舍利弗四大弟子共轉法輪常言覺知分別心性",
    "X14n0289_001:0280c16": "既不在內亦不在外不在中間俱無所在一切無著",
    "X14n0289_001:0280c17": "名之為心則我無著名為心不。",
    "X14n0289_001:0280c18": "此第七計無著也世尊在般若會中談無著真宗",
    "X14n0289_001:0280c19": "不在內外中間正言心無處所無處住心不應復",
    "X14n0289_001:0280c20": "有所著故大品云若住一切法不住般若不住一",
    "X14n0289_001:0280c21": "切法方住般若釋云若住法則不見般若若住般",
    "X14n0289_001:0280c22": "若則不見法以法有相般若無相故亦非離有相",
    "X14n0289_001:0280c23": "法別立無相般若以相即無相全是般若故經云",
    "X14n0289_001:0280c24": "若學般若應學一切法何以故夫般若者是無住",
    "X14n0289_001:0281a01": "義起心即是住著若不住著一切法即是般若故",
    "X14n0289_001:0281a02": "曰心處無在無在之處唯是一心一心之體本來",
    "X14n0289_001:0281a03": "寂滅唯有入者只在心知等尊者錯解佛意乃云",
    "X14n0289_001:0281a04": "我今將心不去著在一切法上如此可得名為心",
    "X14n0289_001:0281a05": "否殊不知將心不著早是著也故先德云喚作如",
    "X14n0289_001:0281a06": "如早是變也智不到處切忌道著道著即頭角生。",
    "X14n0289_001:0281a07": "佛告阿難汝言覺知分別心性俱無在者世間虗空",
    "X14n0289_001:0281a08": "水陸飛行諸所物象名為一切汝不著者為在為無",
    "X14n0289_001:0281a09": "無則同於龜毛兔角云何不著有不著者不可名無",
    "X14n0289_001:0281a10": "無相則無非無則相相有則在云何無著是故應知",
    "X14n0289_001:0281a11": "一切無著名覺知心無有是處。",
    "X14n0289_001:0281a12": "世尊向開口不得處就與一拶云汝之不著一切",
    "X14n0289_001:0281a13": "者是汝之心本有處所而今不著一切法耶抑亦",
    "X14n0289_001:0281a14": "本無處所而自然不著一切法耶若汝心本無處",
    "X14n0289_001:0281a15": "所而自然不著此心則同龜毛兔角之本無云何",
    "X14n0289_001:0281a16": "更添不著乎若汝心有處所而不去著一切法者",
    "X14n0289_001:0281a17": "則是汝心已有著處安得名為無著哉故牒破云",
    "X14n0289_001:0281a18": "若汝果無心相是真無心決無有著若非真無心",
    "X14n0289_001:0281a19": "則定有心相既有心相定有所在決定有著云何",
    "X14n0289_001:0281a20": "而說一切無著如是則不唯有相不可名無著即",
    "X14n0289_001:0281a21": "無相亦不可名無著以纔說無相即墮有相故也",
    "X14n0289_001:0281a22": "故先德云無生終不住萬象徒流布若作無生解",
    "X14n0289_001:0281a23": "還被無生錮若了妄念無生即是真心不動昔有",
    "X14n0289_001:0281a24": "學人問忠國師云不作意時得寂然否答若見寂",
    "X14n0289_001:0281b01": "然即是作意所以意根難出動靜皆落法塵不唯",
    "X14n0289_001:0281b02": "作無著任緣之解墮於邪思即起冥合寂然之心",
    "X14n0289_001:0281b03": "亦存見地故知盡是意見為禪說病為法如蒸砂",
    "X14n0289_001:0281b04": "作飯緣木求魚費力勞功枉經塵劫心若不起萬",
    "X14n0289_001:0281b05": "法無生纔有起心即成住著是故下結破不在一",
    "X14n0289_001:0281b06": "切無著處阿難將箇沒著落處死猫頭呈似世尊",
    "X14n0289_001:0281b07": "又被世尊擲向他方世界了也○法身無在而無",
    "X14n0289_001:0281b08": "乎不在始阿難計心在內在外潛根雙計隨合中",
    "X14n0289_001:0281b09": "間是以心為有在也故世尊皆以無在破之及至",
    "X14n0289_001:0281b10": "第七又計心為無在故世尊以相有則在破之雖",
    "X14n0289_001:0281b11": "是一期破執實顯無在無不在之旨先德所謂有",
    "X14n0289_001:0281b12": "佛處不得住無佛處急走過是也大佛頂首楞嚴",
    "X14n0289_001:0281b13": "王於此具見即使後文離一切相即一切法離即",
    "X14n0289_001:0281b14": "離非是即非即處雖是極力形容三如來藏亦不",
    "X14n0289_001:0281b15": "能加於七處之外智者於七處剖明一經大義思",
    "X14n0289_001:0281b16": "過半矣○七番問答只是破識心本無處所出入",
    "X14n0289_001:0281b17": "無時莫知其鄉者心也俛仰天地再撫四海者心",
    "X14n0289_001:0281b18": "也世尊見阿難迷心滯相頭頭粘著乃詰之曰唯",
    "X14n0289_001:0281b19": "心與目今何所在此在字從三十二相之相字發",
    "X14n0289_001:0281b20": "起故未以相有則在一語作結○又云七番破處",
    "X14n0289_001:0281b21": "只是破自生他生共生無因生如在內一計是自",
    "X14n0289_001:0281b22": "生在外一計是他生潛根一計是心隨根生亦是",
    "X14n0289_001:0281b23": "自生隨所合處是心隨境生亦是他生雙計內外",
    "X14n0289_001:0281b24": "亦是計自生中間一計是根境共生無著一計是",
    "X14n0289_001:0281c01": "無因生又隨所合處是執一切相生無著一計是",
    "X14n0289_001:0281c02": "執離一切相生潛根是執相宗增上緣中間是執",
    "X14n0289_001:0281c03": "相宗增上所緣緣無著是執性宗無相甚深義據",
    "X14n0289_001:0281c04": "此七問足見尊者[祝/土]著滿肚皮佛法然世尊七番",
    "X14n0289_001:0281c05": "逐破不過就其執處與他解粘去縛耳先德云佛",
    "X14n0289_001:0281c06": "法裏迷却多少人世法裏悟却多少人故知法無",
    "X14n0289_001:0281c07": "定相迷悟在人易曰神而明之存乎其人○七番",
    "X14n0289_001:0281c08": "問處節節有頓挫如云如是識心實居身內一實",
    "X14n0289_001:0281c09": "字見其意氣揚揚旁若無人如虎生三日有食牛",
    "X14n0289_001:0281c10": "之氣至第二番引燈光喻云同佛了義得無妄耶",
    "X14n0289_001:0281c11": "雖是強項觀得耶二字亦少屈矣至第三番則云",
    "X14n0289_001:0281c12": "如我思惟潛伏根裏如我者謂以己意度之理或",
    "X14n0289_001:0281c13": "如此其志又稍降矣第四番則云是義云何言不",
    "X14n0289_001:0281c14": "知是與不是未敢斷以為必然也至第五番即思",
    "X14n0289_001:0281c15": "惟體實我心性由執聖言量為證自謂必無差謬",
    "X14n0289_001:0281c16": "故復開強口又曰實也至第六番當在中間言據",
    "X14n0289_001:0281c17": "我所見或當如此當字覺郎當已甚至第七番則",
    "X14n0289_001:0281c18": "我無著名為心否否者疑而未定之辭則委靡不",
    "X14n0289_001:0281c19": "振矣所謂壯心初起春江怒濤銳志一銷秋霜敗",
    "X14n0289_001:0281c20": "葉此經無論意趣深奧即譯人之筆潤色之手若",
    "X14n0289_001:0281c21": "郢人之運斤庖丁之游刃並入神化淵乎妙哉。",
    "X14n0289_001:0281c22": "爾時阿難在大眾中即從座起偏袒右肩右膝著地",
    "X14n0289_001:0281c23": "合掌恭敬而白佛言我是如來最小之弟蒙佛慈愛",
    "X14n0289_001:0281c24": "雖今出家猶恃嬌憐所以多聞未得無漏不能折伏",
    "X14n0289_001:0282a01": "娑毗羅呪為彼所轉溺於婬舍當由不知真際所詣",
    "X14n0289_001:0282a02": "惟願世尊大慈哀愍開示我等奢摩他路令諸闡提",
    "X14n0289_001:0282a03": "隳彌戾車作是語已五體投地及諸大眾傾渴翹佇",
    "X14n0289_001:0282a04": "欽聞示誨。",
    "X14n0289_001:0282a05": "阿難被世尊七縱七擒至此弓折箭盡納欵輸誠",
    "X14n0289_001:0282a06": "責躬請教也最小之弟是照應天倫同氣語慈愛",
    "X14n0289_001:0282a07": "者謂如來慈心愛物非情愛也猶恃嬌憐者所謂",
    "X14n0289_001:0282a08": "家富小兒嬌也良因蒙愛恃憐不肯進修反認多",
    "X14n0289_001:0282a09": "聞以為實證不知真心實際是我所當造詣之處",
    "X14n0289_001:0282a10": "所以不得無漏者由此為魔所轉者亦由此此領",
    "X14n0289_001:0282a11": "前皆由不知常住真心用諸妄想故有輪轉等語",
    "X14n0289_001:0282a12": "故自悔自咎蒙愛恃憐雖是尊者真情亦是為末",
    "X14n0289_001:0282a13": "世藉父兄之名位而不肯進修者勸也唯願下正",
    "X14n0289_001:0282a14": "陳請教言我等愚迷一向悠悠忽忽恃愛不修毫",
    "X14n0289_001:0282a15": "無實證此固大慈所當憐愍者然我等雖欲詣此",
    "X14n0289_001:0282a16": "真際無路不達故願指出詣真際之路以奢摩他",
    "X14n0289_001:0282a17": "是詣真際之大路故闡提云信不具彌戾車云惡",
    "X14n0289_001:0282a18": "見謂不信自己有此大佛頂首楞嚴王而妄認三",
    "X14n0289_001:0282a19": "十二相為奇特妙好向外馳求者皆闡提惡見也",
    "X14n0289_001:0282a20": "今得此路詣此際方能生信壞此惡見矣傾心渴",
    "X14n0289_001:0282a21": "仰翹首佇立以敬聞教誨者見其重人重法非泛",
    "X14n0289_001:0282a22": "泛之比也。",
    "X14n0289_001:0282a23": "爾時世尊從其面門放種種光其光晃耀如百千日",
    "X14n0289_001:0282a24": "普佛世界六種震動如是十方微塵國土一時開現",
    "X14n0289_001:0282b01": "佛之威神令諸世界合成一界其世界中所有一切",
    "X14n0289_001:0282b02": "諸大菩薩皆住本國合掌承聽。",
    "X14n0289_001:0282b03": "此放光默示也將欲顯示本明不離當處故先在",
    "X14n0289_001:0282b04": "六根門頭默示其體以發其信臨濟云有一無位",
    "X14n0289_001:0282b05": "真人在汝六根門頭放光動地諸人未證據者看",
    "X14n0289_001:0282b06": "看是也其光晃耀如百千日者所謂應眼時如千",
    "X14n0289_001:0282b07": "日萬象不能逃影質是也普佛世界六種震動者",
    "X14n0289_001:0282b08": "將欲破六識以顯六根故先動地以覺之也微塵",
    "X14n0289_001:0282b09": "國土一時開現者妄塵不隔如彼芥瓶炳然齊現",
    "X14n0289_001:0282b10": "也十方世界合成一界者智境現圓通為一佛國",
    "X14n0289_001:0282b11": "土也菩薩聽眾皆住本國者心量本周心聞本洞",
    "X14n0289_001:0282b12": "也由眾生有此本光昧而不知分為根塵識三於",
    "X14n0289_001:0282b13": "器世間不能超越若能內瑩發光根塵識心應時",
    "X14n0289_001:0282b14": "銷落見聞通鄰合開成就故以此瑞先示之果能",
    "X14n0289_001:0282b15": "了茲光瑞則菩提涅槃元清淨體不動步而得矣",
    "X14n0289_001:0282b16": "六震者即動起踊震吼擊也。",
    "X14n0289_001:0282b17": "佛告阿難一切眾生從無始來種種顛倒業種自然",
    "X14n0289_001:0282b18": "如惡叉聚諸修行人不能得成無上菩提乃至別成",
    "X14n0289_001:0282b19": "聲聞緣覺及成外道諸天魔王及魔眷屬皆由不知",
    "X14n0289_001:0282b20": "二種根本錯亂修習猶如煑砂欲成嘉饌縱經塵劫",
    "X14n0289_001:0282b21": "終不能得云何二種阿難一者無始生死根本則汝",
    "X14n0289_001:0282b22": "今者與諸眾生用攀緣心為自性者二者無始菩提",
    "X14n0289_001:0282b23": "涅槃元清淨體則汝今者識精元明能生諸緣緣所",
    "X14n0289_001:0282b24": "遺者由諸眾生遺此本明雖終日行而不自覺枉入",
    "X14n0289_001:0282c01": "諸趣。",
    "X14n0289_001:0282c02": "此下將前性淨明體用諸妄想復開二種根本為",
    "X14n0289_001:0282c03": "一經之綱宗也種種顛倒業種自然如惡叉聚者",
    "X14n0289_001:0282c04": "顛頂也如顛毛種種之顛謂以頂向下而足向上",
    "X14n0289_001:0282c05": "故曰顛倒心知眼見是顛倒根本下文若干顛倒",
    "X14n0289_001:0282c06": "皆是此中發去言業種者謂迷此覺心忽起無明",
    "X14n0289_001:0282c07": "由此無明轉成業識造種種業熏成種子名為業",
    "X14n0289_001:0282c08": "種種必有果子子相生則輪轉生死無有斷絕故",
    "X14n0289_001:0282c09": "惑業苦三生必同條如惡叉果惡叉毒樹名生子",
    "X14n0289_001:0282c10": "必三同一蒂故唯識云由諸業習氣二取習氣俱",
    "X14n0289_001:0282c11": "餘異熟既盡復生餘異熟下文別業同業循業發",
    "X14n0289_001:0282c12": "業業本皆從業種流出此為後文廣明七趣之張",
    "X14n0289_001:0282c13": "本聲聞緣覺背大心而證小果者外道者外正道",
    "X14n0289_001:0282c14": "而趣邪道者諸天者修十善而欣樂果者魔羅此",
    "X14n0289_001:0282c15": "云殺者躭欲境而亂正修者此等皆由不識真妄",
    "X14n0289_001:0282c16": "二途認砂為米盲修瞎鍊成致如此此為後文詳",
    "X14n0289_001:0282c17": "辨魔境之張本由尊者云開示我等奢摩他路故",
    "X14n0289_001:0282c18": "就尊者覿體指出兩條路來言無始生死根本者",
    "X14n0289_001:0282c19": "即根本無明也此由最初迷一法界不覺心起而",
    "X14n0289_001:0282c20": "有其念故曰無始如睛勞華現睡熟夢生本無緣",
    "X14n0289_001:0282c21": "起之由非有定生之處皆是妄念非他外緣從此",
    "X14n0289_001:0282c22": "而成細微業識次起轉相轉作能見後起現相現",
    "X14n0289_001:0282c23": "外境界由此三種細識復生智相相續執取計名",
    "X14n0289_001:0282c24": "四種麤識於是執內執外攀此緣彼念念不停無",
    "X14n0289_001:0283a01": "暫止息起惑造業輪轉生死此生死本即汝現今",
    "X14n0289_001:0283a02": "用此東攀西緣以為自性者即是別成聲聞緣覺",
    "X14n0289_001:0283a03": "天魔外道七趣之根本也無始菩提涅槃元清淨",
    "X14n0289_001:0283a04": "體者菩提涅槃果覺也元清淨體因心也此清淨",
    "X14n0289_001:0283a05": "體即汝現前第八微細精想名為識精本來具足",
    "X14n0289_001:0283a06": "元明一真法界無生無動不為生死所染不為涅",
    "X14n0289_001:0283a07": "槃所淨不為無明所迷不為菩提所覺者是也然",
    "X14n0289_001:0283a08": "此元明元清淨體雖不與妄染相應由不守自性",
    "X14n0289_001:0283a09": "隨緣而生種種妄想東攀西緣一切眾生但認此",
    "X14n0289_001:0283a10": "種種攀緣妄想以為心性而反將元明清淨之體",
    "X14n0289_001:0283a11": "棄而不顧即此棄而不顧者是菩提涅槃之根本",
    "X14n0289_001:0283a12": "也意謂欲證菩提涅槃果覺必得不生不滅元清",
    "X14n0289_001:0283a13": "淨體為因心而此因心必從識精中求也故佛地",
    "X14n0289_001:0283a14": "論云清淨法界者一切如來真實自體無始時來",
    "X14n0289_001:0283a15": "自性清淨具足種種過十方界極微塵數性相功",
    "X14n0289_001:0283a16": "德無生無滅猶如虗空徧一切法平等共有於一",
    "X14n0289_001:0283a17": "切法不一不異非有非無離一切相一切分別一",
    "X14n0289_001:0283a18": "切名言皆不可得唯是清淨聖智所證二空無我",
    "X14n0289_001:0283a19": "所顯真如為其自性諸聖分證諸佛圓證此清淨",
    "X14n0289_001:0283a20": "法界即真如妙心為諸佛果海之源作群生實證",
    "X14n0289_001:0283a21": "之地由諸眾生遺此本明終日圓覺而未甞圓覺",
    "X14n0289_001:0283a22": "故諸趣本不當入而入曰枉入也用攀緣心遺此",
    "X14n0289_001:0283a23": "本明一用一遺即顛倒之實也。",
    "X14n0289_001:0283a24": "阿難汝今欲知奢摩他路願出生死今復問汝即時",
    "X14n0289_001:0283b01": "如來舉金色臂屈五輪指語阿難言汝今見不阿難",
    "X14n0289_001:0283b02": "言見佛言汝何所見阿難言我見如來舉臂屈指為",
    "X14n0289_001:0283b03": "光明拳耀我心目佛言汝將誰見阿難言我與大眾",
    "X14n0289_001:0283b04": "同將眼見。",
    "X14n0289_001:0283b05": "此舉拳驗見也言汝問我奢摩他路欲出生死詣",
    "X14n0289_001:0283b06": "真際故我為汝指出兩條大路一一分明不知現",
    "X14n0289_001:0283b07": "今從何路去故舉拳勘其見處曰汝今見否所謂",
    "X14n0289_001:0283b08": "掇出中原無價寶不同趙璧與燕金阿難不解向",
    "X14n0289_001:0283b09": "未舉拳時薦取具實而答曰見世尊就上一拶云",
    "X14n0289_001:0283b10": "汝何所見爛泥中有刺阿難當面蹉過却云我見",
    "X14n0289_001:0283b11": "如來屈指為光明拳耀我心目也只是認得拳頭",
    "X14n0289_001:0283b12": "世尊赤心片片更與一錐云汝將誰見阿難眼鈍",
    "X14n0289_001:0283b13": "頭迷重重蹉過依舊道箇我與大眾同將眼見所",
    "X14n0289_001:0283b14": "謂昔年行處半步不移故溫陵云金拳舉處直下",
    "X14n0289_001:0283b15": "要識本明塵相未除依舊認賊為子。",
    "X14n0289_001:0283b16": "佛告阿難汝今答我如來屈指為光明拳耀汝心目",
    "X14n0289_001:0283b17": "汝目可見以何為心當我拳耀阿難言如來現今徵",
    "X14n0289_001:0283b18": "心所在而我以心推窮尋逐即能推者我將為心佛",
    "X14n0289_001:0283b19": "言咄阿難此非汝心。",
    "X14n0289_001:0283b20": "此重徵出妄心而破之也世尊見尊者語不相投",
    "X14n0289_001:0283b21": "遂拈轉話頭別行一路云汝今答我如來屈指為",
    "X14n0289_001:0283b22": "光明拳耀汝心目縱許汝目可見汝將何物為心",
    "X14n0289_001:0283b23": "以當我拳之光耀所謂口裏雌黃舌端利劒爭奈",
    "X14n0289_001:0283b24": "尊者依舊刻畫無鹽唐突西子復認能推以為心",
    "X14n0289_001:0283c01": "性故曰如來現今等所謂好箇阿師又恁麼去也",
    "X14n0289_001:0283c02": "不知此心如鐘裏之形無體而全因外境似水中",
    "X14n0289_001:0283c03": "之月不實而虗現空輪認此為真迷之甚矣世尊",
    "X14n0289_001:0283c04": "見阿難頭頭不薦奮師子踞地之威振聲一喝云",
    "X14n0289_001:0283c05": "咄此非汝心易所謂擊蒙利用刑人用脫桎梏也",
    "X14n0289_001:0283c06": "當爾時若是黃檗德山臨濟巖頭也須耳聾三日",
    "X14n0289_001:0283c07": "故宗鏡云阿難執此妄心世尊所以訶斥二祖求",
    "X14n0289_001:0283c08": "此妄心了不可得初祖於是傳衣前七番破處是",
    "X14n0289_001:0283c09": "搗賊之巢穴此番訶斥是斬賊之首級也。",
    "X14n0289_001:0283c10": "阿難矍然避座合掌起立白佛此非我心當名何等",
    "X14n0289_001:0283c11": "佛告阿難此是前塵虗妄相想惑汝真性由汝無始",
    "X14n0289_001:0283c12": "至於今生認賊為子失汝元常故受輪轉。",
    "X14n0289_001:0283c13": "此被喝生驚也矍然恐懼貌阿難被世尊一喝果",
    "X14n0289_001:0283c14": "然措手不及搆副不上直得瓦解氷銷七華八裂",
    "X14n0289_001:0283c15": "所謂夜光投人鮮不按劒却又孤負此一喝也故",
    "X14n0289_001:0283c16": "曰此非我心當名何等世尊見阿難驚疑不定即",
    "X14n0289_001:0283c17": "收機云此心是因前塵虗妄相上所起名曰妄想",
    "X14n0289_001:0283c18": "由此妄想惑亂汝之真性豈可認此以為心乎由",
    "X14n0289_001:0283c19": "汝無始至今誤認為心如認賊為子反將常住真",
    "X14n0289_001:0283c20": "心棄而不顧故枉受生死輪轉無窮耳所謂寒山",
    "X14n0289_001:0283c21": "失路拾得擕歸。",
    "X14n0289_001:0283c22": "阿難白佛言世尊我佛寵弟心愛佛故令我出家我",
    "X14n0289_001:0283c23": "心何獨供養如來乃至徧歷恒沙國土承事諸佛及",
    "X14n0289_001:0283c24": "善知識發大勇猛行諸一切難行法事皆用此心縱",
    "X14n0289_001:0284a01": "令謗法永退善根亦因此心若此發明不是心者我",
    "X14n0289_001:0284a02": "乃無心同諸土木離此覺知更無所有云何如來說",
    "X14n0289_001:0284a03": "此非心我實驚怖兼此大眾無不疑惑推垂大悲開",
    "X14n0289_001:0284a04": "示未悟。",
    "X14n0289_001:0284a05": "此戀妄不捨而驚疑也世尊一片婆心翻成鈍置",
    "X14n0289_001:0284a06": "古人云非但能言人不可得正索解人亦不可得",
    "X14n0289_001:0284a07": "果然向下尊者歷敘平生作善作惡許多功能皆",
    "X14n0289_001:0284a08": "用此心除此心外更無有心即成斷滅而我亦同",
    "X14n0289_001:0284a09": "土木無知之物殊不知作善作惡者是屬發業無",
    "X14n0289_001:0284a10": "明名曰妄想不思善不思惡者却是尊者本來面",
    "X14n0289_001:0284a11": "目棄本有而不知戀妄想而不捨所謂小時了了",
    "X14n0289_001:0284a12": "大未必佳我實驚怖者大有逕庭不近人情故兼",
    "X14n0289_001:0284a13": "此大眾無不疑惑者同坑無異土也先德云忽地",
    "X14n0289_001:0284a14": "晴天霹靂聲禹門三級浪砰訇幾多頭角成龍去",
    "X14n0289_001:0284a15": "螃蠏依前努眼睛尊者之謂歟。",
    "X14n0289_001:0284a16": "爾時世尊開示阿難及諸大眾欲令心入無生法忍",
    "X14n0289_001:0284a17": "於師子座摩阿難頂而告之言如來常說諸法所生",
    "X14n0289_001:0284a18": "唯心所現一切因果世界微塵因心成體阿難若諸",
    "X14n0289_001:0284a19": "世界一切所有其中乃至草葉縷結詰其根元咸有",
    "X14n0289_001:0284a20": "體性縱令虗空亦有名貌何況清淨玅淨明心性一",
    "X14n0289_001:0284a21": "切心而自無體。",
    "X14n0289_001:0284a22": "此曲示真心有體以釋無心土木之疑也無生法",
    "X14n0289_001:0284a23": "忍即無善無惡之心體也世尊見阿難執妄為實",
    "X14n0289_001:0284a24": "故振威喝之矍然生怖復摩頂慰之所謂有時鐵",
    "X14n0289_001:0284b01": "褁綿團有時錦包特石假嗔假喜能放能收故宗",
    "X14n0289_001:0284b02": "鏡云朝四暮三令眾狙而喜悅苦塗水洗養嬰兒",
    "X14n0289_001:0284b03": "以適時如來下歷舉諸法有體以顯真心之必有",
    "X14n0289_001:0284b04": "體也一切因果指十界正報言世界微塵指十界",
    "X14n0289_001:0284b05": "依報言草葉縷結是有形之最細者虗空是無形",
    "X14n0289_001:0284b06": "之最巨者正言有情無情若大若小之物皆有體",
    "X14n0289_001:0284b07": "性何況清淨玅淨明心為天地始萬物母為一切",
    "X14n0289_001:0284b08": "善惡心之本性者反無體耶昔大顛初參石頭頭",
    "X14n0289_001:0284b09": "問那箇是汝心師云見言語者是頭便喝出經旬",
    "X14n0289_001:0284b10": "日師却問前者既不是此外何者是心頭曰除却",
    "X14n0289_001:0284b11": "揚眉瞬目將心來師曰無心可將來頭曰元來有",
    "X14n0289_001:0284b12": "心何言無心無心盡同謗師於言下大悟若尊者",
    "X14n0289_001:0284b13": "知原來有心當不費如來許多曲折。",
    "X14n0289_001:0284b14": "若汝執恡分別覺觀所了知性必為心者此心即應",
    "X14n0289_001:0284b15": "離諸一切色香味觸諸塵事業別有全性如汝今者",
    "X14n0289_001:0284b16": "承聽我法此則因聲而有分別縱滅一切見聞覺知",
    "X14n0289_001:0284b17": "內守幽閑猶為法塵分別影事我非勑(敕當作斥)汝執為",
    "X14n0289_001:0284b18": "非心但汝於心微細揣摩若離前塵有分別性即真",
    "X14n0289_001:0284b19": "汝心若分別性離塵無體斯則前塵分別影事塵非",
    "X14n0289_001:0284b20": "常住若變滅時此心則同龜毛兔角則汝法身同於",
    "X14n0289_001:0284b21": "斷滅其誰修證無生法忍。",
    "X14n0289_001:0284b22": "此令尊者揣摩能推是妄以去其戀妄之心也執",
    "X14n0289_001:0284b23": "而不捨曰執悋分別覺觀即尋伺也言汝執此現",
    "X14n0289_001:0284b24": "行分別六塵者必為真心而不肯捨此心即應離",
    "X14n0289_001:0284c01": "却六塵別有無滲無漏完全之體方是真心今汝",
    "X14n0289_001:0284c02": "在座承聽我法此聽法心是亦因我說法音聲而",
    "X14n0289_001:0284c03": "起分別是滲漏心非完全體豈得為真不但汝今",
    "X14n0289_001:0284c04": "尚有六識現行分別不名為真縱汝將此六識現",
    "X14n0289_001:0284c05": "行種子一切滅盡成阿羅漢若使內守幽閑躭寂",
    "X14n0289_001:0284c06": "滅樂不肯放捨即此守幽閑者尚屬意根猶為影",
    "X14n0289_001:0284c07": "事不得為真呪今現種未空乃欲認此以為真乎",
    "X14n0289_001:0284c08": "言我今日不是故意斥汝所執者為非汝心但汝",
    "X14n0289_001:0284c09": "將此分別覺觀微細揣摩是有是無是真是妄若",
    "X14n0289_001:0284c10": "離前塵而有體者是真離前塵而無體者是妄今",
    "X14n0289_001:0284c11": "汝所執分別覺觀皆是因塵而有既能生之塵元",
    "X14n0289_001:0284c12": "非常住倐變倐滅則所生之心亦隨塵滅心既隨",
    "X14n0289_001:0284c13": "滅則汝法身亦成灰斷更將何物為因地心而證",
    "X14n0289_001:0284c14": "此無生法忍耶故知心本不有因塵故生離前塵",
    "X14n0289_001:0284c15": "而無想可成除分別而無塵可得。",
    "X14n0289_001:0284c16": "即時阿難與諸大眾默然自失佛告阿難世間一切",
    "X14n0289_001:0284c17": "諸修學人現前雖成九次第定不得漏盡成阿羅漢",
    "X14n0289_001:0284c18": "皆由執此生死妄想誤為真實是故汝今雖得多聞",
    "X14n0289_001:0284c19": "不成聖果。",
    "X14n0289_001:0284c20": "此因開示而自失也自失者自無主宰欲戀不能",
    "X14n0289_001:0284c21": "欲捨不得之意世尊見其廉纖搭滯故復極口痛",
    "X14n0289_001:0284c22": "斥以激之諸修學人即指前三果人在修進時言",
    "X14n0289_001:0284c23": "九次第定即四禪四空併滅盡定以九番次第而",
    "X14n0289_001:0284c24": "入故前八是凡定後一是聖定故得第九定者超",
    "X14n0289_001:0285a01": "生死證涅槃得羅漢果今言不得漏盡成阿羅漢",
    "X14n0289_001:0285a02": "者皆由戀著滅定不肯放捨即此滅定猶為影事",
    "X14n0289_001:0285a03": "即此戀著猶然妄想由彼執此妄想誤為真實法",
    "X14n0289_001:0285a04": "性故雖修而不得成真阿羅漢故曰百尺竿頭坐",
    "X14n0289_001:0285a05": "底人雖然得入未為真況汝滅定未修幽閑未守",
    "X14n0289_001:0285a06": "且執前塵虗妄相想誤為真實而不肯捨故雖一",
    "X14n0289_001:0285a07": "向多聞道力未全而不得成聖果者以此前云守",
    "X14n0289_001:0285a08": "者抱定而不移此云執者固執而不捨守字是病",
    "X14n0289_001:0285a09": "執字亦是病除却守字便非影事除却執字便是",
    "X14n0289_001:0285a10": "真實世尊兩番作苦切語深錐痛劄皆是徹底為",
    "X14n0289_001:0285a11": "人要令尊者捨妄識而覓真心耳。",
    "X14n0289_001:0285a12": "阿難聞已重復悲淚五體投地長跪合掌而白佛言",
    "X14n0289_001:0285a13": "自我從佛發心出家恃佛威神常自思惟無勞我修",
    "X14n0289_001:0285a14": "將謂如來惠我三昧不知身心本不相代失我本心",
    "X14n0289_001:0285a15": "雖身出家心不入道譬如窮子捨父逃逝今日乃知",
    "X14n0289_001:0285a16": "有雖多聞若不修行與不聞等如人說食終不能飽",
    "X14n0289_001:0285a17": "世尊我等今者二障所纏良由不知寂常心性惟願",
    "X14n0289_001:0285a18": "如來哀愍窮露發玅明心開我道眼。",
    "X14n0289_001:0285a19": "由前兩番訶想勸離故陳情自悔以乞心眼也自",
    "X14n0289_001:0285a20": "阿難答出見相發心之後世尊已知阿難認能分",
    "X14n0289_001:0285a21": "別者是心能見物者是眼及問唯心與目今何所",
    "X14n0289_001:0285a22": "在則計眼在外而心在內至如來破心有體時而",
    "X14n0289_001:0285a23": "阿難復以眼見心知為難及至舉拳以問汝將誰",
    "X14n0289_001:0285a24": "見則曰我與大眾同將眼見以何為心則曰即能",
    "X14n0289_001:0285b01": "推者為心故如來急將能推斥破以顯真心有體",
    "X14n0289_001:0285b02": "阿難始信能推之心是妄故乞真心而併乞道眼",
    "X14n0289_001:0285b03": "也重復悲淚者始而自恨繼而自咎終而悲淚皆",
    "X14n0289_001:0285b04": "是阿難真實痛心處葢阿難與釋迦等於空王佛",
    "X14n0289_001:0285b05": "所同時發心而釋迦成佛已經塵劫阿難從無量",
    "X14n0289_001:0285b06": "劫好樂多聞尚不知常住真心性淨明體興心及",
    "X14n0289_001:0285b07": "此寧不痛心故悲淚陳情也前云恃佛嬌憐而不",
    "X14n0289_001:0285b08": "修此云恃佛神通而無勞我修正謂如來是我天",
    "X14n0289_001:0285b09": "倫必然惠我三昧豈知父子上山各自努力替代",
    "X14n0289_001:0285b10": "不得故曰不知身心本不相代及聞喝斥則知如",
    "X14n0289_001:0285b11": "來毫不容情將此一片希望之心全落空處故我",
    "X14n0289_001:0285b12": "一向已來身雖出家實未曾有入頭處何異身處",
    "X14n0289_001:0285b13": "膏腴不能自潤而反向外奔馳從人乞食者乎今",
    "X14n0289_001:0285b14": "日乃知說得一丈不如行取一尺故雖多聞若不",
    "X14n0289_001:0285b15": "修行終無得益以話餅不能充饑故也二障所纏",
    "X14n0289_001:0285b16": "者謂煩惱所知也煩惱障事所知障理斷煩惱而",
    "X14n0289_001:0285b17": "證生空斷所知而證法空今我為二障所纏不能",
    "X14n0289_001:0285b18": "自脫者良由不知寂常心性執此妄想誤為真實",
    "X14n0289_001:0285b19": "故也言寂常者以不動搖故曰寂以無去來故曰",
    "X14n0289_001:0285b20": "常言窮露者謂無法味資神故曰窮無法衣蔽體",
    "X14n0289_001:0285b21": "故曰露發玅明心者言我雖有玅心一向隱覆不",
    "X14n0289_001:0285b22": "識好惡誤認能推以為真實不知別有涅槃玅心",
    "X14n0289_001:0285b23": "故願世尊發其覆而出之開我道眼者言我雖有",
    "X14n0289_001:0285b24": "道眼一向矇蔽不分皂白但認肉眼以為能見不",
    "X14n0289_001:0285c01": "知別有正法眼藏故願世尊刮其翳而開之此是",
    "X14n0289_001:0285c02": "正請開示佛知佛見也。",
    "X14n0289_001:0285c03": "即時如來從胸卍字涌出寶光其光晃昱有百千色",
    "X14n0289_001:0285c04": "十方微塵普佛世界一時周徧徧灌十方所有寶剎",
    "X14n0289_001:0285c05": "諸如來頂旋至阿難及諸大眾告阿難言我今為汝",
    "X14n0289_001:0285c06": "建大法幢亦令十方一切眾生獲玅微密性淨明心",
    "X14n0289_001:0285c07": "得清淨眼。",
    "X14n0289_001:0285c08": "此先默示光相而後許說也從胸涌光者正顯佛",
    "X14n0289_001:0285c09": "知佛見要從自己胸中流出方始葢天蓋地非粘",
    "X14n0289_001:0285c10": "妄所發光也晃昱者光明閃爍之貌有百千色者",
    "X14n0289_001:0285c11": "萬德之所成就故光徧塵剎以及如來大眾者正",
    "X14n0289_001:0285c12": "顯有情無情及與聖凡總在平等光中流出故為",
    "X14n0289_001:0285c13": "汝建大法幢者言汝自性法幢墮地已久我今為",
    "X14n0289_001:0285c14": "汝建立不復使傾頹也內外追尋一總無境上施",
    "X14n0289_001:0285c15": "為渾太有故曰玅微密性萬象森羅影現中一顆",
    "X14n0289_001:0285c16": "圓光非內外故曰淨明心入諸塵而不雜應諸根",
    "X14n0289_001:0285c17": "而不染故曰清淨眼性以寂言心以照言眼以智",
    "X14n0289_001:0285c18": "言也。",
    "X14n0289_001:0285c19": "阿難汝先答我見光明拳此拳光明因何所有云何",
    "X14n0289_001:0285c20": "成拳汝誰將見阿難言由佛全體閻浮檀金赩如寶",
    "X14n0289_001:0285c21": "山清淨所生故有光明我實眼觀五輪指端屈握示",
    "X14n0289_001:0285c22": "人故有拳相。",
    "X14n0289_001:0285c23": "前已斥緣心是妄今欲顯能見是真故拈前見性",
    "X14n0289_001:0285c24": "疊興三問以詳審令彼分明答出然後借事發揮",
    "X14n0289_001:0286a01": "閻浮檀金此云勝金須彌山南有此檀樹果汁入",
    "X14n0289_001:0286a02": "水砂石成金此金一粒置常金中悉皆無色佛之",
    "X14n0289_001:0286a03": "身色如之赤燄曰赩清淨所生者言如來不從愛",
    "X14n0289_001:0286a04": "欲生是從無量功德智慧生故有光明如閻浮檀",
    "X14n0289_001:0286a05": "金此答光明因何所有也我實眼觀者依舊認肉",
    "X14n0289_001:0286a06": "眼為能見此答汝將誰見也如來指端皆有輪相",
    "X14n0289_001:0286a07": "故曰輪指屈握者屈五指而成握以成拳相此答",
    "X14n0289_001:0286a08": "云何成拳也。",
    "X14n0289_001:0286a09": "佛告阿難如來今日實言告汝諸有智者要以譬喻",
    "X14n0289_001:0286a10": "而得開悟阿難譬如我拳若無我手不成我拳若無",
    "X14n0289_001:0286a11": "汝眼不成汝見以汝眼根例我拳理其義均不阿難",
    "X14n0289_001:0286a12": "言唯然世尊既無我眼不成我見以我眼根例如來",
    "X14n0289_001:0286a13": "拳事義相類。",
    "X14n0289_001:0286a14": "世尊見尊者依舊認眼為見就將赤手空拳作箇",
    "X14n0289_001:0286a15": "耀眼鏡子以為比例問之譬如我今有手則有拳",
    "X14n0289_001:0286a16": "例汝有眼則有見其義是同是別阿難只解順水",
    "X14n0289_001:0286a17": "推舩不解逆風把柁不善比例却言有眼則有見",
    "X14n0289_001:0286a18": "有手則有拳以眼例拳事義俱類殊不知將箇寂",
    "X14n0289_001:0286a19": "常心性例成斷滅知見矣。",
    "X14n0289_001:0286a20": "佛告阿難汝言相類是義不然何以故如無手人拳",
    "X14n0289_001:0286a21": "畢竟滅彼無眼者非見全無所以者何汝試於途詢",
    "X14n0289_001:0286a22": "問盲人汝何所見彼諸盲人必來答汝我今眼前唯",
    "X14n0289_001:0286a23": "見黑暗更無他矚以是義觀前塵自暗見何虧損。",
    "X14n0289_001:0286a24": "是義不然者車不橫推理無曲斷以無手必無拳",
    "X14n0289_001:0286b01": "無眼未常無見斥其比例不當故曰不然所以下",
    "X14n0289_001:0286b02": "復引盲人以證昔有無目山人賣卜大雨後著鮮",
    "X14n0289_001:0286b03": "鞋路上行不沾泥滓人問其故曰我拄杖頭上有",
    "X14n0289_001:0286b04": "眼則知盲人雖是無眼未甞無見故曰前塵自暗",
    "X14n0289_001:0286b05": "見何虧損此是世尊就凡夫肉團上指出一雙定",
    "X14n0289_001:0286b06": "乾坤眼輝天鑑地故知無明窟裏具有大光明藏",
    "X14n0289_001:0286b07": "所謂靈光獨耀逈脫根塵者豈同妄心離塵無體",
    "X14n0289_001:0286b08": "者哉古語云一般麵麨由人做造不同阿難將箇",
    "X14n0289_001:0286b09": "寂常心性例成斷滅知見可謂點金成鐵世尊就",
    "X14n0289_001:0286b10": "此斷滅知見以顯寂常心性可謂點鐵成金。",
    "X14n0289_001:0286b11": "阿難言諸盲眼前唯覩黑暗云何成見佛告阿難諸",
    "X14n0289_001:0286b12": "盲無眼唯觀黑暗與有眼人處於暗室二黑有別為",
    "X14n0289_001:0286b13": "無有別如是世尊此暗中人與彼群盲二黑校量曾",
    "X14n0289_001:0286b14": "無有異。",
    "X14n0289_001:0286b15": "甚矣根識之難分也阿難一向將心眼認作兩物",
    "X14n0289_001:0286b16": "又不知根與燈光黑暗皆是見性增上緣一向認",
    "X14n0289_001:0286b17": "緣失真故一聞前塵自暗見何虧損之語撒呆粧",
    "X14n0289_001:0286b18": "昏便不敢信反申難云諸盲眼前一無所見唯覩",
    "X14n0289_001:0286b19": "黑暗云何亦名為見世尊將箇有眼人所見黑暗",
    "X14n0289_001:0286b20": "與無眼人所見黑暗例定以詰尊者是同是別尊",
    "X14n0289_001:0286b21": "者答出曾無有異意謂有眼無眼雖是不同而所",
    "X14n0289_001:0286b22": "見黑暗等無差別。",
    "X14n0289_001:0286b23": "阿難若無眼人全見前黑忽得眼光還於前塵見種",
    "X14n0289_001:0286b24": "種色名眼見者彼暗中人全見前黑忽獲燈光亦於",
    "X14n0289_001:0286c01": "前塵見種種色應名燈見若燈見者燈能有見自不",
    "X14n0289_001:0286c02": "名燈又則燈觀何關汝事是故當知燈能顯色如是",
    "X14n0289_001:0286c03": "見者是眼非燈眼能顯色如是見性是心非眼。",
    "X14n0289_001:0286c04": "世尊因阿難無異之答即為例明能見屬心而不",
    "X14n0289_001:0286c05": "屬眼故曰若無眼人在黑暗中得眼光而見色名",
    "X14n0289_001:0286c06": "眼見者彼暗中人在黑暗中得燈光而見色則應",
    "X14n0289_001:0286c07": "名燈見乎若燈有見燈即是見不應名燈若眼有",
    "X14n0289_001:0286c08": "見眼即是見不應名眼當知燈為增上但能顯色",
    "X14n0289_001:0286c09": "不能見色其見色者是眼而非是燈則應例知眼",
    "X14n0289_001:0286c10": "為增上但能顯色不能見色如是見色之性是心",
    "X14n0289_001:0286c11": "而非是眼尊者向來誤以為二者世尊今日合而",
    "X14n0289_001:0286c12": "為一所謂離之則兩傷合之則雙美也問見性與",
    "X14n0289_001:0286c13": "心有何差別答此中見性即是阿賴耶識見分以",
    "X14n0289_001:0286c14": "在眼名見故即指見性是心也要知世尊此番開",
    "X14n0289_001:0286c15": "示雖是會見歸心亦是暗與發明妙心道眼不離",
    "X14n0289_001:0286c16": "見性由阿難一向但知見性是眼不知見性是心",
    "X14n0289_001:0286c17": "故反之曰是心非眼是心二字與前非心照應正",
    "X14n0289_001:0286c18": "謂前所斥能緣者非心即汝能見者是心既知能",
    "X14n0289_001:0286c19": "見者是心即知能見非眼此則向來心知眼見之",
    "X14n0289_001:0286c20": "執一言了當矣所謂一滴水墨兩處成龍也。",
    "X14n0289_001:0286c21": "阿難雖復得聞是言與諸大眾口已默然心未開悟",
    "X14n0289_001:0286c22": "猶冀如來慈音宣示合掌清心佇佛悲誨。",
    "X14n0289_001:0286c23": "此當機不薦更俟發揮也世尊雖將見無虧損見",
    "X14n0289_001:0286c24": "性是心指示寂常心性而當機雖深信佛語故口",
    "X14n0289_001:0287a01": "已默然然識鎻未開故不能領悟猶冀重宣也先",
    "X14n0289_001:0287a02": "德云只為分明極翻令所得遲信然。",
    "X14n0289_001:0287a03": "爾時世尊舒兜羅綿網相光手開五輪指誨勅阿難",
    "X14n0289_001:0287a04": "及諸大眾我初成道於鹿園中為阿若多五比丘等",
    "X14n0289_001:0287a05": "及汝四眾言一切眾生不成菩提及阿羅漢皆由客",
    "X14n0289_001:0287a06": "塵煩惱所誤汝等當時因何開悟今成聖果。",
    "X14n0289_001:0287a07": "此如來欲令弟子從旁贊助借口發明故發此問",
    "X14n0289_001:0287a08": "世尊雖以盲人矚暗見無虧損之語與彼發明玅",
    "X14n0289_001:0287a09": "心道眼而阿難久為二障所纏沉湎濡首不得開",
    "X14n0289_001:0287a10": "悟故巧施方便却舉舊時驗過良方佯問弟子令",
    "X14n0289_001:0287a11": "其同倫旁通一線所謂惜得自己殃及他人故曰",
    "X14n0289_001:0287a12": "我初成道等鹿園者古國王養鹿處五比丘者佛",
    "X14n0289_001:0287a13": "初為太子時王命五人隨侍一阿鞞此云馬勝二",
    "X14n0289_001:0287a14": "跋提此云小賢三摩訶男此父族也四阿若多此",
    "X14n0289_001:0287a15": "云解本際五迦葉此云飲光母族也五比丘中而",
    "X14n0289_001:0287a16": "阿若多最先發解者也。",
    "X14n0289_001:0287a17": "時憍陳那起立白佛我今長老於大眾中獨得解名",
    "X14n0289_001:0287a18": "因悟客塵二字成果世尊譬如行客投寄旅亭或宿",
    "X14n0289_001:0287a19": "或食宿食事畢俶裝前途不遑安住若實主人自無",
    "X14n0289_001:0287a20": "收住如是思惟不住名客住名主人以不住者名為",
    "X14n0289_001:0287a21": "客義又如新霽清晹升天光入隙中發明空中諸有",
    "X14n0289_001:0287a22": "塵相塵質搖動虗空寂然如是思惟澄寂名空搖動",
    "X14n0289_001:0287a23": "名塵以搖動者名為塵義佛言如是。",
    "X14n0289_001:0287a24": "此陳那自陳悟處也如來初得果時為憍陳如等",
    "X14n0289_001:0287b01": "五比丘先轉四諦法輪開示客塵二字而陳那先",
    "X14n0289_001:0287b02": "解故如壁上高僧一呼便譍遂陳悟處所謂敲唱",
    "X14n0289_001:0287b03": "俱隨接拍成令也譬如下先陳悟此妄身為苦諦",
    "X14n0289_001:0287b04": "也行客喻色身投宿旅亭喻旅泊三界或宿或食",
    "X14n0289_001:0287b05": "喻大秊小秊不遑安住喻報盡則遷由此身相遷",
    "X14n0289_001:0287b06": "流不住故喻如行客古詩云人生天地間猶如遠",
    "X14n0289_001:0287b07": "行客李翰林云天地者萬物之逆旅陰陽者百歲",
    "X14n0289_001:0287b08": "之過客皆可類推若實主人自無攸往者攸所也",
    "X14n0289_001:0287b09": "謂主人恒居其所而無去來也由我如是思惟觀",
    "X14n0289_001:0287b10": "察於無常身中已得親見主人則知遷流不住者",
    "X14n0289_001:0287b11": "名客不遷流而常住者名主人矣又如下悟此妄",
    "X14n0289_001:0287b12": "心為集諦也新霽清晹升天者喻破分別身見初",
    "X14n0289_001:0287b13": "得智慧日也光入隙中發明空中塵相者喻智慧",
    "X14n0289_001:0287b14": "日有一隙之明始得照見八十一品微細思惑也",
    "X14n0289_001:0287b15": "塵質搖動虗空寂然者見塵之動而因悟空之不",
    "X14n0289_001:0287b16": "動也謂我如是思惟觀察於亂思中悟得空理故",
    "X14n0289_001:0287b17": "知搖動者名塵不住者名空然此不獨為阿難旁",
    "X14n0289_001:0287b18": "通大義亦是替世尊親傳法旨故世尊印之曰如",
    "X14n0289_001:0287b19": "是。",
    "X14n0289_001:0287b20": "即時如來於大眾中屈五輪指屈已復開開已又屈",
    "X14n0289_001:0287b21": "謂阿難言汝今何見阿難言我見如來百寶輪掌眾",
    "X14n0289_001:0287b22": "中開合佛告阿難汝見我手眾中開合為是我手有",
    "X14n0289_001:0287b23": "開有合為復汝見有開有合阿難言世尊寶手眾中",
    "X14n0289_001:0287b24": "開合我見如來手自開合非我見性有開有合佛言",
    "X14n0289_001:0287c01": "誰動誰靜阿難言佛手不住而我見性尚無有靜誰",
    "X14n0289_001:0287c02": "為無住佛言如是。",
    "X14n0289_001:0287c03": "此先以手驗見也世尊見陳那答出客塵主空二",
    "X14n0289_001:0287c04": "義要令阿難因客悟主因塵悟空引他向開手合",
    "X14n0289_001:0287c05": "手處識取故以手開合問之曰汝何所見阿難具",
    "X14n0289_001:0287c06": "實而答我見輪掌眾中開合世尊就上一拶云汝",
    "X14n0289_001:0287c07": "見我手眾中開合為是我之手有開合為是汝之",
    "X14n0289_001:0287c08": "見有開合阿難信口便答我見如來之手自開自",
    "X14n0289_001:0287c09": "合非我見性之有開合世尊見其言中有響故審",
    "X14n0289_001:0287c10": "之曰誰動誰靜阿難答云佛手不住而我見性尚",
    "X14n0289_001:0287c11": "不見有靜云何有動可謂釣盡江波錦鱗始遇世",
    "X14n0289_001:0287c12": "尊見阿難已知痛痒便將寂常心性坐在身上要",
    "X14n0289_001:0287c13": "令擔荷故印之曰如是意謂若知手動而見不動",
    "X14n0289_001:0287c14": "此即客塵主空之義也。",
    "X14n0289_001:0287c15": "如來於是從輪掌中飛一寶光在阿難右即時阿難",
    "X14n0289_001:0287c16": "迴首右盻又放一光在阿難左阿難又則迴首左盻",
    "X14n0289_001:0287c17": "佛告阿難汝頭今日因何搖動阿難言我見如來出",
    "X14n0289_001:0287c18": "玅寶光來我左右故左右觀頭自搖動阿難汝盻佛",
    "X14n0289_001:0287c19": "光左右動頭為汝頭動為復見動世尊我頭自動而",
    "X14n0289_001:0287c20": "我見性尚無有止誰為搖動佛言如是。",
    "X14n0289_001:0287c21": "此從疎至親又以頭驗見也初引尊者在開手合",
    "X14n0289_001:0287c22": "手處薦取不動之見性復恐所見不親故又將箇",
    "X14n0289_001:0287c23": "大光明藏飛在眉稍眼角邊令彼左顧右盻要他",
    "X14n0289_001:0287c24": "向回頭轉腦左顧右盻處認取所謂要得周郎顧",
    "X14n0289_001:0288a01": "時時誤拂絃佛告下勘其動因言汝今日左迴右",
    "X14n0289_001:0288a02": "盻因何如此亦是一往深情尊者不孤所問答云",
    "X14n0289_001:0288a03": "因見飛光左右故顧盻而頭動世尊婆心真切澈",
    "X14n0289_001:0288a04": "底為人故復勘其誰動誰靜阿難向沒推托處盡",
    "X14n0289_001:0288a05": "力擔當重新答出頭動而見不動所謂縱有千般",
    "X14n0289_001:0288a06": "草終無兩樣風故世尊復印之曰如是意謂若知",
    "X14n0289_001:0288a07": "頭動而見不動亦是客塵主空之義。",
    "X14n0289_001:0288a08": "於是如來普告大眾若復眾生以搖動者名之為塵",
    "X14n0289_001:0288a09": "以不住者名之為客汝觀阿難頭自動搖見無所動",
    "X14n0289_001:0288a10": "又汝觀我手自開合見無舒卷云何汝今以動為身",
    "X14n0289_001:0288a11": "以動為境從始洎終念念生滅遺失真性顛倒行事",
    "X14n0289_001:0288a12": "性心失真認物為己輪迴是中自取流轉。",
    "X14n0289_001:0288a13": "此雖寄責大眾實借大眾成就阿難也世尊見尊",
    "X14n0289_001:0288a14": "者解得主空不動之義故在眾中激揚所謂打草",
    "X14n0289_001:0288a15": "驚蛇意謂我今如此重重開示可謂明了若使更",
    "X14n0289_001:0288a16": "有眾生尚以搖動者為塵不住者為客不能領會",
    "X14n0289_001:0288a17": "不動之主空汝等但觀阿難在頭搖動處悟得見",
    "X14n0289_001:0288a18": "無所動手開合處解得見無舒卷即今面前已有",
    "X14n0289_001:0288a19": "樣在云何汝等但以動者為身而不解不動之主",
    "X14n0289_001:0288a20": "動者為塵而不識寂然之空抑且從始至終但用",
    "X14n0289_001:0288a21": "念念攀緣生滅搖動者為心而反遺不動之真性",
    "X14n0289_001:0288a22": "豈非顛倒行事而何性心失真牒上遺失真性也",
    "X14n0289_001:0288a23": "認物為己牒上念念生滅也由認物為己用諸妄",
    "X14n0289_001:0288a24": "想所以輪迴顛倒之中生死不絕然此輪轉非從",
    "X14n0289_001:0288b01": "天降不從地出亦非人與故曰自取此章大意先",
    "X14n0289_001:0288b02": "令陳那從旁註破客塵主空二義次令阿難向開",
    "X14n0289_001:0288b03": "手合手回頭轉眼處領會客塵主空二義次在眾",
    "X14n0289_001:0288b04": "中激揚以堅其信亦見世尊循循善誘之一斑云。"
}