{
    "X22n0424_002:0622b04": "佛說阿彌陀經疏鈔卷第二",
    "X22n0424_002:0622b05": "明古杭雲棲寺沙門　袾宏　述",
    "X22n0424_002:0622b06": "○九總釋名題(二)。初題義二譯人。",
    "X22n0424_002:0622b07": "○初題義。",
    "X22n0424_002:0622b08": "如上八門敘義。已知一經大旨。今欲釋文。先明總",
    "X22n0424_002:0622b09": "題。使有綱領。故次之以總釋名題。",
    "X22n0424_002:0622b10": "佛說阿彌陀經",
    "X22n0424_002:0622b11": "【疏】題義有四。初能說佛。二正明說。三所說佛。四結",
    "X22n0424_002:0622b12": "說名。言此土釋迦牟尼佛。說彼土阿彌陀佛依正",
    "X22n0424_002:0622b13": "莊嚴信願往生之經也。統括大意。次乃離釋。",
    "X22n0424_002:0622b14": "【鈔】統括者。先且略表全文。使血脈貫通。意義具足。",
    "X22n0424_002:0622b15": "次乃一一離而釋之。題止佛名。而言依正等者。觀",
    "X22n0424_002:0622b16": "經言佛便周。今舉佛名。攝無不盡故。",
    "X22n0424_002:0622b17": "【疏】次離釋也。佛者。梵語具云佛陀。此云覺者。備三",
    "X22n0424_002:0622b18": "覺故。又云智者。無不知故。又佛者。十號之一。又佛",
    "X22n0424_002:0622b19": "地明十義佛。天台明六即佛。華嚴明十身佛。故佛",
    "X22n0424_002:0622b20": "者。天中天。聖中聖。凡單言佛者。即本師釋迦牟尼",
    "X22n0424_002:0622b21": "也。",
    "X22n0424_002:0622b22": "【鈔】梵者。淨也。對華名梵。文質之謂也。具者。具足。梵",
    "X22n0424_002:0622b23": "語當云佛陀。不言陀者。省文也。譯以震旦之言。則",
    "X22n0424_002:0622b24": "云覺者。對迷者得名也。三覺者。自覺異凡夫。覺他",
    "X22n0424_002:0622c01": "異二乘。覺滿異菩薩。三覺俱圓。故曰自他覺滿之",
    "X22n0424_002:0622c02": "者。又離心名自覺。離色名覺他。俱離名覺滿。亦三",
    "X22n0424_002:0622c03": "覺義。又云智者。智即覺義。無不知者。智論云。知一",
    "X22n0424_002:0622c04": "切眾生數非數。常非常等。是智無不知。所謂得一",
    "X22n0424_002:0622c05": "切種智是也。即覺滿義也。十號者。萬德世尊。舉莫",
    "X22n0424_002:0622c06": "能盡。略而言之。如來至佛。共有十號。十號之中。佛",
    "X22n0424_002:0622c07": "當其一。具茲十德。世出世間之所宗主。故名世尊。",
    "X22n0424_002:0622c08": "十義者。具二智。斷二障。覺二諦。得自他二利。如夢",
    "X22n0424_002:0622c09": "覺華開二喻。合之為十義也。六即者。始乎理即。終",
    "X22n0424_002:0622c10": "乎究竟。蓋始則全覺全迷。中則覺而未盡。末乃無",
    "X22n0424_002:0622c11": "所不覺。今稱佛者。指究竟也。十身者。一正覺佛。至",
    "X22n0424_002:0622c12": "十隨樂佛。詳具離世間品。此十身佛。唯華嚴有之。",
    "X22n0424_002:0622c13": "然約其大要。不出覺滿之義。故曰十身初滿。正覺",
    "X22n0424_002:0622c14": "始成。名圓滿佛也。天中天者。天有四。一世間天。諸",
    "X22n0424_002:0622c15": "國王是。二生天。欲色無色諸天是。三淨天。四果支",
    "X22n0424_002:0622c16": "佛是。四義天。十住菩薩是。佛並超之。是天而又天",
    "X22n0424_002:0622c17": "也。聖中聖者。聲聞緣覺菩薩。入聖域而未優。惟佛",
    "X22n0424_002:0622c18": "居極果。是聖而又聖也。即釋迦者。過去未來。須標",
    "X22n0424_002:0622c19": "某佛。釋迦見坐道場。一土之中。無二佛故。喻如前",
    "X22n0424_002:0622c20": "朝帝主。須稱國號。當今天子。直曰至尊。亦以一國",
    "X22n0424_002:0622c21": "之中無二主故。是知單言佛者。即悉達所成賢劫",
    "X22n0424_002:0622c22": "第四佛也。",
    "X22n0424_002:0622c23": "【疏】說者。悅也。悅所懷故。四辯宣演故。十二部等。至",
    "X22n0424_002:0622c24": "四悉檀。皆是說義。",
    "X22n0424_002:0623a01": "【鈔】悅所懷者。本願度生。得機而說。所懷暢悅。如大",
    "X22n0424_002:0623a02": "本。世尊欲說此經。先且諸根悅豫。顏色異常。況今",
    "X22n0424_002:0623a03": "持名念佛。得機而說。悅可知矣。四辯者。曰義。曰法。",
    "X22n0424_002:0623a04": "曰詞。曰樂說也。四皆無礙。名之曰說。中論云。諸佛",
    "X22n0424_002:0623a05": "依二諦。為眾生說法。詞無礙智。以世智差別說。樂",
    "X22n0424_002:0623a06": "說無礙智。以第一義智善巧說。不言義法者。後後",
    "X22n0424_002:0623a07": "兼於前前。詞。及樂說。攝義法故。十二部等。指所說",
    "X22n0424_002:0623a08": "也。悉檀者。合華梵云徧施。以世界為人對治第一",
    "X22n0424_002:0623a09": "義四門。作歡喜生善滅惡入道四益十二部經一",
    "X22n0424_002:0623a10": "切諸法。隨宜而說。無量方便。要歸作世界等四說。",
    "X22n0424_002:0623a11": "使人得歡喜等四益而已。鑒機授法。其文繁廣。略",
    "X22n0424_002:0623a12": "舉不悉。",
    "X22n0424_002:0623a13": "【疏】佛說者。說揀五人故。",
    "X22n0424_002:0623a14": "【鈔】五人者。一佛。二菩薩。三天。四仙。五化人。此五皆",
    "X22n0424_002:0623a15": "能說經。今顯此經是至聖立言。金口親出。不同菩",
    "X22n0424_002:0623a16": "薩在因。天屬凡類。仙雜外道。化人非真也。如天子",
    "X22n0424_002:0623a17": "詔。不同百官宰相諸王等語也。",
    "X22n0424_002:0623a18": "【疏】阿彌陀者。是標顯彼佛。梵語阿。此云無。梵語彌",
    "X22n0424_002:0623a19": "陀。此云量。言佛功德不可窮盡。故云無量。如經壽",
    "X22n0424_002:0623a20": "命光明。是無量中姑舉二事。攝餘功德也。",
    "X22n0424_002:0623a21": "【鈔】無量者。有二義。一者眾多無有數量。二者廣大",
    "X22n0424_002:0623a22": "無有限量。復有二義。一者十大數中之無量。二者",
    "X22n0424_002:0623a23": "更無窮盡之無量。姑舉二事者。以無量不止壽命",
    "X22n0424_002:0623a24": "光明也。詳如後文中辯。",
    "X22n0424_002:0623b01": "【疏】經者。梵語脩多羅。此云契經。有通別二義。契復",
    "X22n0424_002:0623b02": "二義。經復多義。經雖多義。不出貫攝常法四義。",
    "X22n0424_002:0623b03": "【鈔】通別者。佛所說教。總名脩多羅。是之謂通。析之",
    "X22n0424_002:0623b04": "則經名脩多羅。律名毗奈耶。論名阿毗曇。是之謂",
    "X22n0424_002:0623b05": "別。契復二義者。一者契理。則合道之言。二者契機。",
    "X22n0424_002:0623b06": "則逗根之教。今略契字。但名曰經者。省文也。經復",
    "X22n0424_002:0623b07": "多義者。華嚴疏引雜心五義。謂一出生。二顯示。三",
    "X22n0424_002:0623b08": "涌泉。四繩墨。五結鬘。佛地二義。謂一貫穿。二攝持。",
    "X22n0424_002:0623b09": "此方四義。謂一常。二法。三逕。四典。故云多義。不出",
    "X22n0424_002:0623b10": "四義者。指貫攝常法四字也。良以經字。西域正翻",
    "X22n0424_002:0623b11": "為線。線有貫持義。貫則貫穿所說之理。持則攝持",
    "X22n0424_002:0623b12": "所化之生。此二足該出生五義。而此方經典。亦名",
    "X22n0424_002:0623b13": "曰經。經是線義。此方不貴線。故直取經字。而加以",
    "X22n0424_002:0623b14": "契。古稱最為允當。又常者。古今不易。法者。近遠同",
    "X22n0424_002:0623b15": "尊。常則久而行之。有共繇義。即名為逕。法則軌而",
    "X22n0424_002:0623b16": "正之。有定據義。即名為典。亦二足該四。則彼方貫",
    "X22n0424_002:0623b17": "攝。此方常法。合而言之。四字之中。盡經義矣。",
    "X22n0424_002:0623b18": "【疏】又經復有通別二義。經之一字。是為通名。佛說",
    "X22n0424_002:0623b19": "阿彌陀五字。是為別名。如教行理通別亦爾。此三",
    "X22n0424_002:0623b20": "即配三德。圓融具足。如天台所稱。聞首題名。功德",
    "X22n0424_002:0623b21": "無量。若配三大。則佛是體大。無量壽是相大。無量",
    "X22n0424_002:0623b22": "光是用大。如教中說。",
    "X22n0424_002:0623b23": "【鈔】教行理者。本理立教。依教修行。從行顯理。諸經",
    "X22n0424_002:0623b24": "皆具教行理三。故名為通。專指此經。則佛說是教。",
    "X22n0424_002:0623c01": "執持名號是行。阿彌陀是理。局此異餘。故名為別。",
    "X22n0424_002:0623c02": "配三德者。理即法身。教即般若。行即解脫。又理通",
    "X22n0424_002:0623c03": "行教。法身即般若解脫。乃至行通理教。教通理行。",
    "X22n0424_002:0623c04": "舉一即三。例上可知。體相用者。體者。總體。言佛便",
    "X22n0424_002:0623c05": "周。故佛為體。相者。體中所具之相。體無盡。相亦無",
    "X22n0424_002:0623c06": "盡。故無量壽為相。用者。體中所發之用。體無不照。",
    "X22n0424_002:0623c07": "用亦無不照。故無量光為用。若通若別等。亦如上",
    "X22n0424_002:0623c08": "例。",
    "X22n0424_002:0623c09": "【疏】諸經立名。皆以人法喻。或單或複。此經單人。人",
    "X22n0424_002:0623c10": "復有二。兩土果人故。實則三皆融通故。",
    "X22n0424_002:0623c11": "【鈔】單複者。如大方廣佛華嚴經。具足人法喻三。大",
    "X22n0424_002:0623c12": "方便佛報恩經。人法無喻。妙法蓮華經。法喻無人。",
    "X22n0424_002:0623c13": "菩薩瓔珞經。人喻無法。大般若經。單法無人喻。梵",
    "X22n0424_002:0623c14": "網經。單喻無人法。今此經者。單人無法喻。他皆例",
    "X22n0424_002:0623c15": "此。兩土果人者。菩薩在因。如來在果。故佛號果人。",
    "X22n0424_002:0623c16": "今是此方之佛。說彼方佛故。融通者。舉一即三故。",
    "X22n0424_002:0623c17": "如今經雖屬單人。而法從人說。喻以人舉。言偏義",
    "X22n0424_002:0623c18": "圓。通融交徹。理固然也。",
    "X22n0424_002:0623c19": "【疏】此經本名稱讚不可思議功德。一切諸佛所護",
    "X22n0424_002:0623c20": "念經。今名是什師改定。自有二義。一者佛攝無盡",
    "X22n0424_002:0623c21": "義故。二者彼佛人所樂聞故。",
    "X22n0424_002:0623c22": "【鈔】攝義無盡者。如前云言佛便周。則一切功德皆",
    "X22n0424_002:0623c23": "從佛出。佛即不思議故。又彌陀萬德洪名。十方三",
    "X22n0424_002:0623c24": "世一切眾生之所喜樂。上至諸佛讚歎。下至鬼畜",
    "X22n0424_002:0624a01": "歸依。正謂不思議功德故。",
    "X22n0424_002:0624a02": "【疏】云疏鈔者。疏以釋經。鈔以釋疏。冀易曉也。",
    "X22n0424_002:0624a03": "【鈔】疏者。古云條陳也。又記注也。今謂經義得此。條",
    "X22n0424_002:0624a04": "陳而不隱晦。記注而不遺忘也。鈔者。古云略取也。",
    "X22n0424_002:0624a05": "又寫錄也。略取。則條陳之切要。寫錄。即記注之顯",
    "X22n0424_002:0624a06": "明。冀。望也。經難明。疏通之。疏難明。鈔出之。望人人",
    "X22n0424_002:0624a07": "曉了經義也。",
    "X22n0424_002:0624a08": "【疏】稱理。則自性覺。是佛義。自性覺無量。是阿彌陀",
    "X22n0424_002:0624a09": "義。自性本始二覺。是兩土果人義。自性覺體徧照。",
    "X22n0424_002:0624a10": "是說經義。後皆例此。",
    "X22n0424_002:0624a11": "【鈔】稱理者。以即事即理。所謂總該萬有。即是一心。",
    "X22n0424_002:0624a12": "則依報正報。何非自性。又即理者。事依理成。如淨",
    "X22n0424_002:0624a13": "名云。隨其心淨。則佛土淨。今經言一心不亂。即自",
    "X22n0424_002:0624a14": "性彌陀。惟心淨土。為一經大旨也。冥理而談。云稱",
    "X22n0424_002:0624a15": "理也。覺是總義。覺體之中。廣大悉備。無窮無盡。是",
    "X22n0424_002:0624a16": "為別義。本始有二。約先後。則彌陀古佛。此佛新成。",
    "X22n0424_002:0624a17": "是彼本此始。即自性本來是佛為本。無明所覆。今",
    "X22n0424_002:0624a18": "方破惑證智為始也。約因果。則此佛教令往生。乃",
    "X22n0424_002:0624a19": "得見阿彌陀佛。是此本彼始。即自性本有成佛之",
    "X22n0424_002:0624a20": "智為本。依本智而求佛智。乃得成佛為始也。本始",
    "X22n0424_002:0624a21": "互融。常覺不昧。輝天鑑地。耀古騰今。常說如是經。",
    "X22n0424_002:0624a22": "百千萬億座。問。疏鈔此經。正為發揮持名功德。普",
    "X22n0424_002:0624a23": "勸諸人求生彼土也。何乃一一消歸自性。翻成極",
    "X22n0424_002:0624a24": "則之談。依然淨土是心。奚必捨此願彼。答。此正雙",
    "X22n0424_002:0624b01": "被二根。雙破二惑。如前序中所明。良以鈍根者。守",
    "X22n0424_002:0624b02": "事相而自足。觀此。使知事有理存。毋滯事而迷理。",
    "X22n0424_002:0624b03": "利根者。崇理性而著空。觀此。使知理在事中。毋越",
    "X22n0424_002:0624b04": "事而求理。又此經本為託彼名號。顯我自心。與十",
    "X22n0424_002:0624b05": "六觀經同意。則欲悟心者。正應念佛求生。又菩薩",
    "X22n0424_002:0624b06": "猶宜近佛。如前教起中說。則已悟心者。亦正應念",
    "X22n0424_002:0624b07": "佛求生。何足疑也。又維摩經云。雖知諸佛國。及與",
    "X22n0424_002:0624b08": "眾生空。而常修淨土。教化於眾生。故患不悟自心",
    "X22n0424_002:0624b09": "耳。悟心。則無一法出於心外。即心即境。即境即心。",
    "X22n0424_002:0624b10": "往生淨土。願見彌陀。不礙唯心。何妨自性。又問。昔",
    "X22n0424_002:0624b11": "人謂華嚴極教。可得皆約觀行。明諸法門。方等而",
    "X22n0424_002:0624b12": "下。何得亦約觀行。古德答云。諸了義不了義教。皆",
    "X22n0424_002:0624b13": "是了義。以唯一心故。據此。則圓機對教。何教不圓。",
    "X22n0424_002:0624b14": "理心涉事。何事不理。",
    "X22n0424_002:0624b15": "○二譯人。",
    "X22n0424_002:0624b16": "姚秦三藏法師鳩摩羅什譯",
    "X22n0424_002:0624b17": "【疏】姚秦標代。三藏顯德。羅什出名。譯之一字。結成",
    "X22n0424_002:0624b18": "能翻人也。",
    "X22n0424_002:0624b19": "【鈔】出處始末備前。茲不重錄。古稱什師。七佛以來",
    "X22n0424_002:0624b20": "譯經師也。猶是略舉。且以七佛為言耳。夫毗婆至",
    "X22n0424_002:0624b21": "於釋迦。首尾止經二劫。而彌陀成佛十劫。則莊嚴",
    "X22n0424_002:0624b22": "劫前。更上九劫。所歷已幾萬佛。既六方諸佛。靡不",
    "X22n0424_002:0624b23": "讚歎此經。則萬佛以來。亦必皆說此經。亦必皆有",
    "X22n0424_002:0624b24": "譯者。而經稱母佛者曰。世世佛生。我為其母。子佛",
    "X22n0424_002:0624c01": "者曰。世世佛出。我為其子。以是例之。什師譯經。何",
    "X22n0424_002:0624c02": "啻七佛。而此經流通久遠。於是益信。",
    "X22n0424_002:0624c03": "【疏】稱理。則自性融通隱顯。是華梵翻譯義。",
    "X22n0424_002:0624c04": "【鈔】即梵可以成華。則顯非密外。方華未嘗不梵。則",
    "X22n0424_002:0624c05": "密在顯邊。當暗中有明。當明中有暗。互相掩映。涉",
    "X22n0424_002:0624c06": "入重重。妙體融通。不一不異。",
    "X22n0424_002:0624c07": "○十別解文義(三)。初序分二正宗分三流通分。",
    "X22n0424_002:0624c08": "○初序分(二)。初五句證二列眾證。",
    "X22n0424_002:0624c09": "○初五句證。",
    "X22n0424_002:0624c10": "如是我聞。一時佛在舍衛國。祇樹給孤獨園。",
    "X22n0424_002:0624c11": "【疏】別解文義者。已知一題總意。未審經中。自始至",
    "X22n0424_002:0624c12": "終。為何等文。闡何等義。今乃章分句解。俾文字般",
    "X22n0424_002:0624c13": "若達乎實相。以有盡之言。略彰無盡故。於中分三。",
    "X22n0424_002:0624c14": "今屬序分。序者敘也。又緒也。未入正文。先敘列此",
    "X22n0424_002:0624c15": "經之端緒也。有證信發起二序。今唯證信。凡證信",
    "X22n0424_002:0624c16": "者。皆以六種成就。今順文便。均其繁簡。且分為二。",
    "X22n0424_002:0624c17": "先明五句。後明列眾。合之成六。茲復例前統括大",
    "X22n0424_002:0624c18": "意。次乃離釋。言如是之法。我從佛聞。彼一時釋迦",
    "X22n0424_002:0624c19": "牟尼佛。在舍衛國之祗園也。蓋是佛示阿難故。如",
    "X22n0424_002:0624c20": "是我聞有三義。一斷疑故。二息諍故。三揀邪故。",
    "X22n0424_002:0624c21": "【鈔】文字般若。謂般若無言。賴言而顯。故佛以文字",
    "X22n0424_002:0624c22": "說經。今還以文字解釋。然文字性空。即是實相。故",
    "X22n0424_002:0624c23": "三種般若。相為融通。不礙文字也。略彰者。言不盡",
    "X22n0424_002:0624c24": "意。故云略也。六種成就。分合二科者。例如五蘊六",
    "X22n0424_002:0625a01": "根。或合色開心。或合心開色。隨其所宜。無定法也。",
    "X22n0424_002:0625a02": "佛示者。智論云。佛涅槃時。示阿難言。一切經初。皆",
    "X22n0424_002:0625a03": "云如是我聞。一時佛在某國某地。蓋是遵佛遺勅",
    "X22n0424_002:0625a04": "故。斷疑者。阿難結集時。眾起三疑。一疑佛重起。二",
    "X22n0424_002:0625a05": "疑阿難成佛。三疑他方佛來。今曰如是我聞。三疑",
    "X22n0424_002:0625a06": "頓釋。息諍者。曰我聞。則非臆見自作故。揀邪者。曰",
    "X22n0424_002:0625a07": "如是。則異外道阿憂故。如佛地論云。如是之法。我",
    "X22n0424_002:0625a08": "昔曾聞。意避增減異分過失。亦息諍義也。",
    "X22n0424_002:0625a09": "【疏】如是者。信成就也。如智論中說。又二字復為二",
    "X22n0424_002:0625a10": "義。有多種解。若以宗揀定。約當宗。則一心不亂曰",
    "X22n0424_002:0625a11": "如。唯此無非曰是。",
    "X22n0424_002:0625a12": "【鈔】智論云。佛法大海。信為能入。信者言是事如是。",
    "X22n0424_002:0625a13": "不信者言是事不如是。肇公曰。如是者。信順之辭",
    "X22n0424_002:0625a14": "也。故世人允可。亦曰如是。復二義者。又離如是二",
    "X22n0424_002:0625a15": "字各釋也。多解者。有以聖人說法。但顯於如。唯如",
    "X22n0424_002:0625a16": "為是。如劉虬所說。有以如者。當理之言。是者。無非",
    "X22n0424_002:0625a17": "之稱。如生公所說。有以如來順機為應名如。眾生",
    "X22n0424_002:0625a18": "無非為感名是。如融公所說。有以實相之理。始終",
    "X22n0424_002:0625a19": "不異名如。如理而說名是。如天台所說。有以如為",
    "X22n0424_002:0625a20": "真空。是為妙有。敵破外道斷常二見。如清涼折衷",
    "X22n0424_002:0625a21": "諸家所說。餘說尚多。恐繁不引。以上各有意義。小",
    "X22n0424_002:0625a22": "異大同。並無相礙。以宗揀定者。如是二義。隨宗以",
    "X22n0424_002:0625a23": "定。今此經宗乎一心。良繇執持名號。一心不亂。一",
    "X22n0424_002:0625a24": "心。則非生非滅。無去無來。湛然常住。故名曰如。又",
    "X22n0424_002:0625b01": "此一心。四過離。百非絕。故名曰是。異此所明。不得",
    "X22n0424_002:0625b02": "稱是。",
    "X22n0424_002:0625b03": "【疏】我聞者。聞成就也。我者自我。聞者親聞。自我親",
    "X22n0424_002:0625b04": "聞。非私淑故。非讀古故。",
    "X22n0424_002:0625b05": "【鈔】自我親聞者。自揀非己。親揀非面。蓋是己躬面",
    "X22n0424_002:0625b06": "受之說也。私淑者。孟子云。予未得為孔子徒也。予",
    "X22n0424_002:0625b07": "私淑諸人也。釋曰。以孟子非親見孔子。乃受業孔",
    "X22n0424_002:0625b08": "子之後人。而私其道。以善其身者也。讀古者。齊桓",
    "X22n0424_002:0625b09": "公讀書於堂上。輪人以為所讀者。古人之糟粕耳。",
    "X22n0424_002:0625b10": "釋曰。以桓公非面對古人。古人已往。為徒讀其遺",
    "X22n0424_002:0625b11": "言者也。今阿難躬逢至聖。非私淑也。合上自我。阿",
    "X22n0424_002:0625b12": "難耳聆至教。非讀古也。合上親聞。自我親聞。今以",
    "X22n0424_002:0625b13": "告眾。便應信受。更復何說。",
    "X22n0424_002:0625b14": "【疏】聖人無我。今何稱我。智論有三。一隨世間故。二",
    "X22n0424_002:0625b15": "破邪見故。三不著無我故。以是三者。不礙說我。又",
    "X22n0424_002:0625b16": "法身真我。亦得稱我。",
    "X22n0424_002:0625b17": "【鈔】此下復分我聞為二。離釋同前。一云隨世間者。",
    "X22n0424_002:0625b18": "謂世法中說我。非第一義中說我。隨順世間而說。",
    "X22n0424_002:0625b19": "無有實體。則不乖於第一義也。二云破邪見者。謂",
    "X22n0424_002:0625b20": "邪我。慢我。名字我。世俗人具前二我。學道人具後",
    "X22n0424_002:0625b21": "二我。聖人唯最後我。順俗稱我。但是名字。實無邪",
    "X22n0424_002:0625b22": "慢。故無過咎。三不著無我者。諸聖人知一切法空",
    "X22n0424_002:0625b23": "實相無我。而不著空。不著無我。又瑜伽有四義。大",
    "X22n0424_002:0625b24": "略同此。第三義言。若定無我。誰為修學。人則生怖。",
    "X22n0424_002:0625c01": "故不著無我。又觀經疏云。無我則無聞。無聞則化",
    "X22n0424_002:0625c02": "道絕。為傳化不絕。假名說我。法身真我者。約本而",
    "X22n0424_002:0625c03": "言。阿難亦通法身我也。以無我法中。有真我。即法",
    "X22n0424_002:0625c04": "身我。如涅槃常樂我淨之我。何礙於無我。",
    "X22n0424_002:0625c05": "【疏】聞者耳根發識。廢別從總。故云我聞。大乘中三。",
    "X22n0424_002:0625c06": "始教無聞。終教聞而不聞。頓教無聞不聞。約當宗。",
    "X22n0424_002:0625c07": "則傳法聖人。以我無我不二之真我。根境非一異",
    "X22n0424_002:0625c08": "之妙耳。聞娑婆極樂無障礙之法門也。",
    "X22n0424_002:0625c09": "【鈔】廢別從總者。以不云耳聞。而云我聞。良繇我則",
    "X22n0424_002:0625c10": "統收諸根識等。以總該別。故云我聞。始教等者。若",
    "X22n0424_002:0625c11": "云我既無我。聞亦無聞。是大乘初門。始教意也。若",
    "X22n0424_002:0625c12": "云從緣故空。不壞假名。即不聞而聞。聞而不聞。終",
    "X22n0424_002:0625c13": "教意也。若云能所雙寂。無聞不聞。離念頓顯。頓教",
    "X22n0424_002:0625c14": "意也。我無我者。生而不生。不生而生。即法身故。根",
    "X22n0424_002:0625c15": "境者。聞說阿彌陀佛。能聞所聞。非一異故。娑婆極",
    "X22n0424_002:0625c16": "樂者。所謂娑婆依正。全處極樂之自心故。以此經",
    "X22n0424_002:0625c17": "分攝於圓。應歸法性故。",
    "X22n0424_002:0625c18": "【疏】或疑佛成道久。阿難方始出家。何得俱言我聞。",
    "X22n0424_002:0625c19": "古謂有四義故。曰聞無礙。又阿難有三。或聞不聞。",
    "X22n0424_002:0625c20": "亦無礙故。",
    "X22n0424_002:0625c21": "【鈔】疑者。佛成道已歷年二十。阿難出家。又十年。方",
    "X22n0424_002:0625c22": "命為侍者。雖親侍佛。而三十年前。佛所說經。何得",
    "X22n0424_002:0625c23": "俱稱我聞。古答四義者。一展轉聞。如報恩經言。阿",
    "X22n0424_002:0625c24": "難所不聞經。從諸比丘邊聞。或諸天子說。如涅槃",
    "X22n0424_002:0626a01": "經。乃弘廣菩薩之所流通故。二者佛重說。如報恩",
    "X22n0424_002:0626a02": "經言。阿難因佛命為侍者。乃求三願。其三所未聞",
    "X22n0424_002:0626a03": "經。請佛重說故。三者阿難自通。如金剛華經言。阿",
    "X22n0424_002:0626a04": "難得法性覺自在三昧。所未聞經。自能憶持。涅槃",
    "X22n0424_002:0626a05": "亦云。若在若不在。自然能解了故。四者清涼折衷",
    "X22n0424_002:0626a06": "上三。言阿難乃大權菩薩。影響弘傳。如不思議境",
    "X22n0424_002:0626a07": "界經言。舍利目連。乃至阿難等。皆大權菩薩現聲",
    "X22n0424_002:0626a08": "聞身。何滯於迹。言不聞也。三阿難者。一名歡喜。結",
    "X22n0424_002:0626a09": "聲聞藏。二名喜賢。結緣覺藏。三名喜海。結菩薩藏。",
    "X22n0424_002:0626a10": "則阿難以大神力。隨機示教。是知一代時教。此阿",
    "X22n0424_002:0626a11": "難不聞者。彼阿難聞之。又何聞與不聞而為礙也。",
    "X22n0424_002:0626a12": "【疏】一時者。時成就也。師資相合。當時說聽事畢。即",
    "X22n0424_002:0626a13": "名一時。以說聽無定故。不言其年月日者。十方時",
    "X22n0424_002:0626a14": "分不一。兩土正朔不同故。約當宗。則即說聽頃。心",
    "X22n0424_002:0626a15": "境泯。凡聖會。依正融。一多等。此諸二法。皆一之時。",
    "X22n0424_002:0626a16": "名一時也。",
    "X22n0424_002:0626a17": "【鈔】說聽無定者。或說者得陀羅尼。一剎那頃。一字",
    "X22n0424_002:0626a18": "之中。說一切法門。或聽者得淨耳根。於一剎那。聞",
    "X22n0424_002:0626a19": "一字時。於餘一切悉無障礙。或說者時少。聽者時",
    "X22n0424_002:0626a20": "多。或說者時多。聽者時少。說者神力延促隨宜。聽",
    "X22n0424_002:0626a21": "者根器利鈍不一。古謂三乘凡聖。所見佛身報化。",
    "X22n0424_002:0626a22": "年歲短長。成佛久近。各各不同故。今止取佛及弟",
    "X22n0424_002:0626a23": "子師資機感相遇之頃。說聽事畢。便名一時也。十",
    "X22n0424_002:0626a24": "方時分者。以十方徧於橫豎。豎則該乎天上。四天",
    "X22n0424_002:0626b01": "一日。人壽五旬。橫則徧乎四洲。贍部三更。俱盧曰",
    "X22n0424_002:0626b02": "午。不可定也。兩土正朔者。歲首之日。名為正朔。震",
    "X22n0424_002:0626b03": "旦五天。不相統屬。周正建子。夏正建寅。彼時震旦",
    "X22n0424_002:0626b04": "屬周。而佛在舍衛。舍衛建寅。乃用夏正。則五天正",
    "X22n0424_002:0626b05": "月。震旦三月。五天二月。震旦四月也。亦不可定。故",
    "X22n0424_002:0626b06": "止言一時也。心境者。一心不亂。無能念所念故。凡",
    "X22n0424_002:0626b07": "聖者。與諸上善人同會一處故。依正者。佛及水鳥",
    "X22n0424_002:0626b08": "樹林。同說妙法故。一多者。一佛說經。六方齊讚故。",
    "X22n0424_002:0626b09": "如上種種二法。皆成一味。即以此時為一時也。",
    "X22n0424_002:0626b10": "【疏】佛者。主成就也。佛義解見前文。以是一期眾生",
    "X22n0424_002:0626b11": "所共宗故。名之曰主。又六種成就中。最為主故。",
    "X22n0424_002:0626b12": "【鈔】共宗者。佛出世為一期。一期之中。六凡三聖。一",
    "X22n0424_002:0626b13": "切眾生。同所宗主。如萬姓百辟。歸一人故。六成就",
    "X22n0424_002:0626b14": "中主者。望前。則際主之會成時。聆主之語成聞。受",
    "X22n0424_002:0626b15": "主之教成信。望後。則主之所居成處。主之所化成",
    "X22n0424_002:0626b16": "眾。是六種共成。而歸重於佛。亦言佛便周意也。",
    "X22n0424_002:0626b17": "【疏】在舍衛國。祇樹給孤獨園者。處成就也。在者。天",
    "X22n0424_002:0626b18": "台謂在即住意。別之有四。曰天住。梵住。聖住。佛住。",
    "X22n0424_002:0626b19": "隨宜佛住。乃至天住。實則佛身無在無不在。",
    "X22n0424_002:0626b20": "【鈔】在即住者。大品論。明佛在某所。已而言暫在久",
    "X22n0424_002:0626b21": "住。總成在意。今謂無論久暫。但就當時說經之處。",
    "X22n0424_002:0626b22": "即名為在。如天子所至。即名行在也。四住者。佛攝",
    "X22n0424_002:0626b23": "眾生。隨宜而住。或現天住。謂六欲天因。即以施戒",
    "X22n0424_002:0626b24": "善心住。或現梵住。謂初禪至非想因。即以四無量",
    "X22n0424_002:0626c01": "心住。或現聖住。謂三乘因。即以三三昧住。或現佛",
    "X22n0424_002:0626c02": "住。即以首楞嚴百八三昧。力無畏不共住。上三隨",
    "X22n0424_002:0626c03": "他意住。後一隨自意住。問。佛何以天住。答。屈至尊",
    "X22n0424_002:0626c04": "在至劣處。為度生故也。無在無不在者。體寂寥。故",
    "X22n0424_002:0626c05": "無在。體圓通。故無不在。華嚴云。佛身非至非不至。",
    "X22n0424_002:0626c06": "何以故。虗空無身故。如來亦爾。徧一切法。徧一切",
    "X22n0424_002:0626c07": "眾生國土。非至非不至。即此意也。然則佛在舍衛。",
    "X22n0424_002:0626c08": "以就劣機。故名天住。如實而論。即舍衛名梵住聖",
    "X22n0424_002:0626c09": "住佛住。亦何不可。",
    "X22n0424_002:0626c10": "【疏】舍衛。梵語。亦云室羅筏悉底。華言聞物。以德名",
    "X22n0424_002:0626c11": "故。一云聞者。以人名故。",
    "X22n0424_002:0626c12": "【鈔】德者。以國豐四德。一者塵德。五塵之境。多美麗",
    "X22n0424_002:0626c13": "故。二者財德。七寶珍奇。無弗有故。三者聖德。三藏",
    "X22n0424_002:0626c14": "聖法。皆具足故。四者解脫德。人多解脫。不染欲故。",
    "X22n0424_002:0626c15": "以是譽動五天。名聞物也。以人名者。多賢人故。國",
    "X22n0424_002:0626c16": "以人為重故。",
    "X22n0424_002:0626c17": "【疏】祇樹給孤獨園者。梵語祇陀。亦云逝多。言祇者。",
    "X22n0424_002:0626c18": "省文也。此云戰勝。給孤。表德。即須達多。園者。梵語",
    "X22n0424_002:0626c19": "僧伽藍摩。此云眾園。安眾僧故。蓋祇陀施樹。給孤",
    "X22n0424_002:0626c20": "買園。兼二為名。故云祇樹給孤獨園也。",
    "X22n0424_002:0626c21": "【鈔】戰勝者。波斯匿王太子生時。王與外國交戰得",
    "X22n0424_002:0626c22": "勝。喜而立名。須達多者梵語。此云樂施。勝軍王大",
    "X22n0424_002:0626c23": "臣也。喜樂行施。遂成令名。給孤獨者。幼而無父曰",
    "X22n0424_002:0626c24": "孤。老而無子曰獨。今但無倚無養。即名孤獨。偏言",
    "X22n0424_002:0627a01": "孤獨者。孔恩周急。岐政先煢。非不普慈。有緩急故。",
    "X22n0424_002:0627a02": "眾居曰園者。林蔭清幽。學道之人。應棲止故。施樹",
    "X22n0424_002:0627a03": "買園者。涅槃經說。須達長者。本舍衛人。初未知佛。",
    "X22n0424_002:0627a04": "為娉婦故。入王舍城。因珊檀那見佛生信。請歸舍",
    "X22n0424_002:0627a05": "衛。佛令身子選眾居處。得祇陀園。長者問價。太子",
    "X22n0424_002:0627a06": "戲答。金布地滿。即當賣與。長者布金。太子感歎。遂",
    "X22n0424_002:0627a07": "與易地。地所有樹。并以施佛。因立精舍。長者太子",
    "X22n0424_002:0627a08": "交相發心。成此美事。故雙標也。",
    "X22n0424_002:0627a09": "【疏】若喻當經教理。各有所表。如法華華嚴釋例。",
    "X22n0424_002:0627a10": "【鈔】喻當經者。如舍衛國。國之勝。表此淨土法門。廣",
    "X22n0424_002:0627a11": "大宏遠。法之最上故。即慈恩言。王舍城。城之勝。城",
    "X22n0424_002:0627a12": "勝餘城。表法華法勝餘法故。下皆例此。祇樹。樹之",
    "X22n0424_002:0627a13": "勝。表淨土蔭葢眾生。永離熱惱故。給孤園。園之勝。",
    "X22n0424_002:0627a14": "表淨土安隱眾生。恒受諸樂故。祇陀太子。種之勝。",
    "X22n0424_002:0627a15": "表淨土生者。畢竟成佛。紹隆佛種故。須達長者。人",
    "X22n0424_002:0627a16": "之勝。表淨土生者。入正定聚。俱上善人故。如華嚴",
    "X22n0424_002:0627a17": "種種表法。以顯一心。皆此意也。",
    "X22n0424_002:0627a18": "【疏】稱理。則自性洞徹十方。是阿難聞佛義。自性不",
    "X22n0424_002:0627a19": "離當處。是佛在祇園義。",
    "X22n0424_002:0627a20": "【鈔】心聞洞十方。則慶喜現今方結集。真佛屋裏坐。",
    "X22n0424_002:0627a21": "則釋迦原不住西乾。反聞自聞。反佛自佛。當知祇",
    "X22n0424_002:0627a22": "園一會。儼然未散。豈獨靈山。",
    "X22n0424_002:0627a23": "○二列眾證(三)。初聲聞眾二菩薩眾三人天眾。",
    "X22n0424_002:0627a24": "○初聲聞眾(三)。初明類數二表位德三出名號。",
    "X22n0424_002:0627b01": "○初明類數。",
    "X22n0424_002:0627b02": "與大比丘僧。千二百五十人俱。",
    "X22n0424_002:0627b03": "【疏】自此而下。至諸天大眾俱。眾成就也。與者共義。",
    "X22n0424_002:0627b04": "大者揀小。具有三義。謂大多勝。異餘比丘故。佛地",
    "X22n0424_002:0627b05": "亦具三義。比丘。梵語。此云有三。一乞士。二怖魔。三",
    "X22n0424_002:0627b06": "破惡。僧者。梵語。具云僧伽。不言伽者。省文也。此云",
    "X22n0424_002:0627b07": "眾和合。千二百五十人者。三迦葉。目連。舍利。五人",
    "X22n0424_002:0627b08": "弟子。共合成故。上明類屬聲聞。下明數有若干也。",
    "X22n0424_002:0627b09": "俱者。合上共義。",
    "X22n0424_002:0627b10": "【鈔】共義者。天台以七一釋共。謂處一。時一。心一。戒",
    "X22n0424_002:0627b11": "一。道一。見一。解脫一也。佛與大眾共居祇園。是經",
    "X22n0424_002:0627b12": "正意。廣之如上。揀小者。明非初心比丘。即下所稱",
    "X22n0424_002:0627b13": "長老等是也。大多勝者。天王大人。所共敬仰。非小",
    "X22n0424_002:0627b14": "德也。名大。內典外籍。無不博通。非寡解也。名多。超",
    "X22n0424_002:0627b15": "出九十六種之上。非劣器也。名勝。皆小乘中極也。",
    "X22n0424_002:0627b16": "佛地三義者。一最極利根。波羅密多種性。故名為",
    "X22n0424_002:0627b17": "大。二皆得無學果位。故名為大。三皆得小果已。趨",
    "X22n0424_002:0627b18": "大菩提。故名為大。則通大乘言也。比丘三者。一乞",
    "X22n0424_002:0627b19": "土。謂乞食乞法。乞食。則離四邪命。合四正命。無事",
    "X22n0424_002:0627b20": "經營。不勤畜積。萬緣頓息。一志清修。僧宜以此活",
    "X22n0424_002:0627b21": "命。故曰乞食資身也。乞法。則參師訪友。懇苦翹誠。",
    "X22n0424_002:0627b22": "詢求妙法。期成聖果。故曰乞法資心也。二怖魔者。",
    "X22n0424_002:0627b23": "若人發心出家。魔王聞之。生大怖畏。以魔樂生死。",
    "X22n0424_002:0627b24": "出家離欲。趨向無生。魔失黨與。生怖畏故。三破惡",
    "X22n0424_002:0627c01": "者。能破煩惱九十八使。悉皆斷絕故。或加淨戒淨",
    "X22n0424_002:0627c02": "命。則成五義。今三義者。以乞食攝淨命。以破惡攝",
    "X22n0424_002:0627c03": "淨戒故也。眾和合者。四人以上。多至無量。悉皆同",
    "X22n0424_002:0627c04": "一羯磨。不相違諍。如水乳合。名和合眾。三迦葉者。",
    "X22n0424_002:0627c05": "一優樓頻螺。於火龍窟。有五百弟子。二伽耶。於象",
    "X22n0424_002:0627c06": "頭山。有三百弟子。三那提。於希連河。有二百弟子。",
    "X22n0424_002:0627c07": "後皆歸佛。故有千眾。目連舍利者。二人共有二百",
    "X22n0424_002:0627c08": "五十弟子。亦來歸佛。成千二百五十人也。一說度",
    "X22n0424_002:0627c09": "耶舍等五十人。及陳如等五人。共成此數。",
    "X22n0424_002:0627c10": "【疏】獨舉千二百五十人者。以常隨故。",
    "X22n0424_002:0627c11": "【鈔】常隨者。謂佛出世間。所度羅漢比丘。甚多無量。",
    "X22n0424_002:0627c12": "何獨舉此。以此千二百五十人者。最先歸佛。又常",
    "X22n0424_002:0627c13": "不離佛。直至佛滅。故獨舉也。其他散在四方。雖千",
    "X22n0424_002:0627c14": "里面談。而據迹成文。常法應爾。如仲尼之門。賢達",
    "X22n0424_002:0627c15": "之士。蓋三千焉。而獨舉七十子者。以久在泗濵相。",
    "X22n0424_002:0627c16": "依陳蔡。亦常隨故。",
    "X22n0424_002:0627c17": "○二表位德。",
    "X22n0424_002:0627c18": "皆是大阿羅漢。眾所知識。",
    "X22n0424_002:0627c19": "【疏】上句表位。下句表德。大者。揀餘小聲聞故。梵語",
    "X22n0424_002:0627c20": "阿羅漢。此有三義。一應供。二殺賊。三無生。即前乞",
    "X22n0424_002:0627c21": "士怖魔破惡果也。知識者。聞名欽德曰知。覩形敬",
    "X22n0424_002:0627c22": "奉曰識。一云見形為知。見心為識。一云知即是識。",
    "X22n0424_002:0627c23": "亦可眾中知識。為眾導故。",
    "X22n0424_002:0627c24": "【鈔】揀餘者。初果至四果。皆聲聞位。今曰大阿羅漢",
    "X22n0424_002:0628a01": "者。表是四果聲聞也。應供者。凡夫無德。前三果有",
    "X22n0424_002:0628a02": "德而未大。未名應供。今梵行已立。超出三界。應受",
    "X22n0424_002:0628a03": "人天供養故。俱舍云。供養阿羅漢。得現在福報。是",
    "X22n0424_002:0628a04": "人天植福之良田。受施無慚。故曰應供。始焉持鉢。",
    "X22n0424_002:0628a05": "期福眾生。今已證道。理應受供。云乞士果也。然佛",
    "X22n0424_002:0628a06": "亦名應供。羅漢局於人天。佛。則人天聲聞緣覺菩",
    "X22n0424_002:0628a07": "薩所應供也。殺賊者。煩惱劫功德財。傷智慧命。前",
    "X22n0424_002:0628a08": "三果見惑雖斷。思惑尚存。今斷思惑七十二品俱",
    "X22n0424_002:0628a09": "盡。如亂流悉殄。天下太平。故曰殺賊。始焉以惡為",
    "X22n0424_002:0628a10": "敵。今惡已滅。云破惡果也。無生者。凡夫生死無量。",
    "X22n0424_002:0628a11": "初果七返生死。二果一生欲界。三果不來欲界。猶",
    "X22n0424_002:0628a12": "生色界。今生緣已盡。不受後有。故曰無生。始焉願",
    "X22n0424_002:0628a13": "出生死。令魔起怖。今證無生。云怖魔果也。聞名覩",
    "X22n0424_002:0628a14": "形者。是親疏一對。知者耳聞則思慕願見。識者目",
    "X22n0424_002:0628a15": "擊則奉事不違也。見形見心者。是淺深一對。知者",
    "X22n0424_002:0628a16": "則面對光儀。識者則神交意地也。如二僧覲佛。其",
    "X22n0424_002:0628a17": "一道亡。佛以亡者為先見我。即見心之謂也。知即",
    "X22n0424_002:0628a18": "識者。猶言相知相識也。德高望重。名滿天下。人人",
    "X22n0424_002:0628a19": "知之。人人識之。故曰眾所知識也。一說舉眾之中。",
    "X22n0424_002:0628a20": "此為多知多識。人天眼目。云眾導也。今人稱善知",
    "X22n0424_002:0628a21": "識。亦具二義。一者對惡而言。以我所知識。有善有",
    "X22n0424_002:0628a22": "惡。今是善之知識故。二者此人有了然之知。卓然",
    "X22n0424_002:0628a23": "之識。人所不及。是知識之善故。",
    "X22n0424_002:0628a24": "【疏】稱理。則自性無漏。是羅漢義。自性無迷。是知識",
    "X22n0424_002:0628b01": "義。",
    "X22n0424_002:0628b02": "【鈔】心源本寂。則諸漏全空。心體本明。則羣迷安在。",
    "X22n0424_002:0628b03": "法華謂是真阿羅漢。起信號曰真實識知。彼沈空",
    "X22n0424_002:0628b04": "為寂。作念而知者。名字羅漢。虗妄知識也。是故邪",
    "X22n0424_002:0628b05": "見與正見一體。眾妙與眾禍同門。息心達本源。庶",
    "X22n0424_002:0628b06": "幾可以為沙門矣。",
    "X22n0424_002:0628b07": "○三出名號(二)。初眾名二總結。",
    "X22n0424_002:0628b08": "○初眾名。",
    "X22n0424_002:0628b09": "長老舍利弗。摩訶目犍連。摩訶迦葉。摩訶迦旃延。摩",
    "X22n0424_002:0628b10": "訶俱絺羅。離婆多。周利槃陀伽。難陀。阿難陀。羅睺羅。",
    "X22n0424_002:0628b11": "憍梵波提。賓頭盧頗羅墮。迦留陀夷。摩訶劫賓那。薄",
    "X22n0424_002:0628b12": "拘羅。阿[少/兔]樓馱。",
    "X22n0424_002:0628b13": "【疏】長老者。德長臘老。又德臘具一。亦通稱長老。貫",
    "X22n0424_002:0628b14": "下十六尊宿。",
    "X22n0424_002:0628b15": "【鈔】臘者。出家一歲名一臘。周歲之中。惟一臘故。亦",
    "X22n0424_002:0628b16": "云一夏。意正同也。通稱者。上云德臘俱尊。此謂獨",
    "X22n0424_002:0628b17": "德冠眾。單臘先人。亦得名為長老。如毗婆沙論。法",
    "X22n0424_002:0628b18": "性上座。生年上座之類是也。又唐譯具壽。則雙備",
    "X22n0424_002:0628b19": "德臘。魏譯慧命。則專就德言。雖曰二可通稱。尤必",
    "X22n0424_002:0628b20": "以德為重。今經所列。蓋有有德而無臘者。未有有",
    "X22n0424_002:0628b21": "臘而無德者也。貫下者。長老之稱。不獨舍利弗。乃",
    "X22n0424_002:0628b22": "至阿[少/兔]樓馱。皆名長老。皆上首弟子也。",
    "X22n0424_002:0628b23": "【疏】舍利弗者。梵語舍利。此云鶖鷺。梵語弗。此云子。",
    "X22n0424_002:0628b24": "故云鶖子。亦云身子。亦云珠子。更有多號。恐繁不",
    "X22n0424_002:0628c01": "引。諸弟子中。智慧第一。稱第一者。姑顯一德。語云。",
    "X22n0424_002:0628c02": "君子不器。況復羅漢。",
    "X22n0424_002:0628c03": "【疏】鶖子者。其母身形端正。眼淨如鶖鷺。連母得名。",
    "X22n0424_002:0628c04": "云是鶖鷺之子也。身子即身端意。珠子即眼淨意。",
    "X22n0424_002:0628c05": "更有多號。非今所急。故不繁引。下皆例此。智慧者。",
    "X22n0424_002:0628c06": "在母胎時。已能令母辯勝其舅。八歲登座。十六大",
    "X22n0424_002:0628c07": "國。議論無雙。七日之內。徧達佛法。故云智慧第一。",
    "X22n0424_002:0628c08": "姑顯一德者。明非身子之外。諸阿羅漢皆為劣慧。",
    "X22n0424_002:0628c09": "亦非身子止具智慧。餘則不兼。蓋是各舉一德。以",
    "X22n0424_002:0628c10": "表法門無量。又以引諸偏好耳。如經言。舍利弗晏",
    "X22n0424_002:0628c11": "坐。目連欲起其定。竭盡神力。不能動其衣之一帶。",
    "X22n0424_002:0628c12": "常言目連神通第一。孰知舍利弗神通。乃至是乎。",
    "X22n0424_002:0628c13": "君子不器者。孔子語。如舟不可陸。車不可水。是器",
    "X22n0424_002:0628c14": "也。君子具足多能。不滯一器。豈得謂顏閔無文。游",
    "X22n0424_002:0628c15": "夏缺行。君子尚爾。況超凡入聖。三明皎然。六通清",
    "X22n0424_002:0628c16": "徹。號漏盡阿羅漢耶。故曰姑顯一德也。",
    "X22n0424_002:0628c17": "【疏】首舉舍利弗。以此經惟智所解故。",
    "X22n0424_002:0628c18": "【鈔】經中謂佛為眾生說此難信之法。難信。則惟智",
    "X22n0424_002:0628c19": "慧深遠者。始信不疑。是以首舉。或難般若心經。獨",
    "X22n0424_002:0628c20": "告身子。則知身子之智。在乎解空。不在淨土。噫。色",
    "X22n0424_002:0628c21": "即是空。空即是色。獨不曰淨土即空。空即淨土乎。",
    "X22n0424_002:0628c22": "若撥淨土。則非真空。不解真空。則非正智。身子之",
    "X22n0424_002:0628c23": "智。必不如是。",
    "X22n0424_002:0628c24": "【疏】摩訶目犍連者。摩訶。此云大。目犍連。此云采菽",
    "X22n0424_002:0629a01": "氏。一云萊菔。神通第一。",
    "X22n0424_002:0629a02": "【鈔】目犍連。姓也。名拘律陀。拘律陀者。樹名。禱樹神",
    "X22n0424_002:0629a03": "而生。因以為名。其族眾多。故別以大。神通者。如佛",
    "X22n0424_002:0629a04": "昇忉利。毒龍障佛。諸比丘請降龍。佛皆不許。目連",
    "X22n0424_002:0629a05": "化身大小。龍懼遂服。又如外道移山。制之不動。一",
    "X22n0424_002:0629a06": "城釋種。舉之梵天。及止車燒堂等。故云神通第一。",
    "X22n0424_002:0629a07": "【疏】摩訶迦葉者。此云大龜氏。一云飲光。頭陀第一。",
    "X22n0424_002:0629a08": "【鈔】大龜者。先世學道。有靈龜負圖而出。因以為姓。",
    "X22n0424_002:0629a09": "名畢鉢羅。亦樹也。稱大。以別同名。如三迦葉等。飲",
    "X22n0424_002:0629a10": "光者。繇宿生為治金師。與一女人。同以金嚴佛像。",
    "X22n0424_002:0629a11": "遂感世世身如金色。金色晃耀。吞乎餘色。名飲光",
    "X22n0424_002:0629a12": "也。頭陀者。梵語。此云抖擻。或云淘汰。有十二行。謂",
    "X22n0424_002:0629a13": "一阿蘭若。二常乞食。乃至十二但三衣。以斯苦行。",
    "X22n0424_002:0629a14": "掃除塵累。澄淨身心也。迦葉年老。不捨頭陀。佛憫",
    "X22n0424_002:0629a15": "其衰。勸令休息。迦葉頭陀如故。佛乃深讚。有頭陀",
    "X22n0424_002:0629a16": "行。我法久存。故云頭陀第一。",
    "X22n0424_002:0629a17": "【疏】摩訶迦旃延。姓也。此云文飾。一云不定。一云扇",
    "X22n0424_002:0629a18": "繩。一云離有無等。南天竺婆羅門族也。論議第一。",
    "X22n0424_002:0629a19": "【鈔】文飾者。文采修飾也。凡人論議。心雖曉了此理。",
    "X22n0424_002:0629a20": "若直遂而不文。汗漫而不飾。則辭不達意。非善於",
    "X22n0424_002:0629a21": "論議者也。不定者。縱橫善巧。是善論議意。扇繩者。",
    "X22n0424_002:0629a22": "子繫母故。又破熱彈曲為扇繩。不墮斷常。發揮中",
    "X22n0424_002:0629a23": "道。為離有無也。如外道問。人死不還。知無他世。謂",
    "X22n0424_002:0629a24": "人死受苦。應當迴還。甘受不還。故無他世。答言。如",
    "X22n0424_002:0629b01": "世罪人。被駐牢獄。寧得歸否。又問。天何亦不歸。答",
    "X22n0424_002:0629b02": "言。墮廁得出。肯再入否。如是種種妙說諸義。增一",
    "X22n0424_002:0629b03": "阿含讚云。善分別義。敷演教道。故曰論議第一。",
    "X22n0424_002:0629b04": "【疏】摩訶拘絺羅者。此云大膝。舍利弗舅。答問第一。",
    "X22n0424_002:0629b05": "【鈔】大膝者。從狀得名。舅者。與身子母。是姊弟故。往",
    "X22n0424_002:0629b06": "論勝姊。姊懷身子。機辯迅發。弟不能及。發憤遊學。",
    "X22n0424_002:0629b07": "誓不翦爪。讀十八種經。答問者。繇精勤故。得四辯",
    "X22n0424_002:0629b08": "才。觸問能答。故云答問第一。",
    "X22n0424_002:0629b09": "【疏】離婆多者。此云星宿。一云室宿。無倒亂第一。",
    "X22n0424_002:0629b10": "【鈔】星宿者。從星乞子而生。因以為名。室宿者。室為",
    "X22n0424_002:0629b11": "二十八宿中。第十三宿。或禱此星故。無倒亂者。心",
    "X22n0424_002:0629b12": "正。故不顛倒。心定。故不散亂。故云無倒亂第一。",
    "X22n0424_002:0629b13": "【疏】周利槃陀伽者。此云繼道。一云大路邊。僅持半",
    "X22n0424_002:0629b14": "偈。得悟證果。",
    "X22n0424_002:0629b15": "【鈔】繼道者。其母孕時還家。於中路誕子。繼續於途",
    "X22n0424_002:0629b16": "路之間。故云繼道。大路者。母生二子。皆於路邊。言",
    "X22n0424_002:0629b17": "大以別小也。半偈者。出家愚暗。久無所解。兄先入",
    "X22n0424_002:0629b18": "道。怪其無知。遣使歸俗。倚佛寺門。嗟歎流涕。佛憐",
    "X22n0424_002:0629b19": "而錄之。使誦掃箒。每日誦之。記一忘一。久之忽悟。",
    "X22n0424_002:0629b20": "垢淨惑除。得阿羅漢。",
    "X22n0424_002:0629b21": "【疏】難陀者。此云善歡喜。放牛難陀也。",
    "X22n0424_002:0629b22": "【鈔】放牛難陀者。難陀有三。阿難陀。孫陀羅難陀。兼",
    "X22n0424_002:0629b23": "此為三。以放牛別餘二故。",
    "X22n0424_002:0629b24": "【疏】阿難陀者。此云慶喜。又云無染。佛之從弟。多聞",
    "X22n0424_002:0629c01": "第一。就當經。則阿難與眾。同聞淨土之教。而獨以",
    "X22n0424_002:0629c02": "總持力。憶念不忘。成結集也。",
    "X22n0424_002:0629c03": "【鈔】慶喜者。佛成道日誕生。王及臣民。既聞太子成",
    "X22n0424_002:0629c04": "佛。又聞宮中誕子。雙美二難。一時畢具。舉國忻慶。",
    "X22n0424_002:0629c05": "因以立名。又見其相者。聞其聲者。覩其威儀者。無",
    "X22n0424_002:0629c06": "不歡喜故。無染者。隨佛入天宮龍宮。心無樂著。亦",
    "X22n0424_002:0629c07": "其事也。佛從弟者。佛。淨飯王子。阿難。白飯王子。二",
    "X22n0424_002:0629c08": "王昆季故。多聞者。阿難侍佛二十五年。佛所說法。",
    "X22n0424_002:0629c09": "不忘一字。涅槃稱阿難多聞士。又迦葉讚曰。佛法",
    "X22n0424_002:0629c10": "大海水。流入阿難心。是也。同聞獨憶者。正表強記",
    "X22n0424_002:0629c11": "超乎等夷也。故曰多聞第一。",
    "X22n0424_002:0629c12": "【疏】羅睺羅者。此云覆障。或云執日。密行第一。",
    "X22n0424_002:0629c13": "【鈔】覆障者。本阿脩羅名。能以手障日月。故名覆障。",
    "X22n0424_002:0629c14": "亦曰執日。障有二義。一云。佛為所障。不即出家。以",
    "X22n0424_002:0629c15": "未有子。父王不許出家。後以指腹懷姙。方遂本志。",
    "X22n0424_002:0629c16": "則佛被其障也。一云。六年在胎。以宿生曾塞鼠穴。",
    "X22n0424_002:0629c17": "幽之六日。今報六年。則已自被障也。密行者。經云。",
    "X22n0424_002:0629c18": "羅睺羅密行。惟我能知之。惟佛能知。則菩薩聲聞",
    "X22n0424_002:0629c19": "皆所不知。況凡夫乎。積行而人不知。故曰密行第",
    "X22n0424_002:0629c20": "一。",
    "X22n0424_002:0629c21": "【疏】憍梵波提者。此云牛呞。受天供養第一。",
    "X22n0424_002:0629c22": "【鈔】牛呞者。過去世中。輕弄沙門。今報牛呞。又五百",
    "X22n0424_002:0629c23": "世曾為牛故。牛雖不食。恒事虗哨。餘報未盡。故稱",
    "X22n0424_002:0629c24": "此名。天供者。馬麥之報。彼獨於天上尸利沙園受",
    "X22n0424_002:0630a01": "供。又凡夫覩形。不知觀德。多輕之者。恐人譏笑遭",
    "X22n0424_002:0630a02": "愆。常居天上。諸天敬奉。故云受天供養第一。",
    "X22n0424_002:0630a03": "【疏】賓頭盧頗羅墮。上三字。此云不動。名也。下三字。",
    "X22n0424_002:0630a04": "此云利根。姓也。",
    "X22n0424_002:0630a05": "【鈔】先名後姓者。其族凡十八。稱名在先。別其餘也。",
    "X22n0424_002:0630a06": "奈耶律云。樹提長者。以栴檀鉢置剎頂上。號於眾",
    "X22n0424_002:0630a07": "云。神力能取者即與。尊者現通取鉢。佛呵責已。勅",
    "X22n0424_002:0630a08": "令不得入滅。留身久住。應末世供。為大福田也。",
    "X22n0424_002:0630a09": "【疏】迦留陀夷。此云黑光。",
    "X22n0424_002:0630a10": "【鈔】黑光者。顏容麤黑故。又黑色光耀。異常黑故。夜",
    "X22n0424_002:0630a11": "行乞食。人見驚駭。佛禁夜行。繇此制也。",
    "X22n0424_002:0630a12": "【疏】摩訶劫賓那者。此云房宿。知星宿第一。",
    "X22n0424_002:0630a13": "【鈔】房宿者。二十八宿中。第四宿也。父母禱此星而",
    "X22n0424_002:0630a14": "生子。一云初出家時。將欲詣佛。中路值雨。寄食陶",
    "X22n0424_002:0630a15": "舍。俄有比丘來共宿止。彼比丘者。即佛化現。聞法",
    "X22n0424_002:0630a16": "得道。則房宿者。以於陶家房舍。而旅宿故。亦一義",
    "X22n0424_002:0630a17": "也。知星宿者。不假璣衡。通曉天象。故云知星宿第",
    "X22n0424_002:0630a18": "一。",
    "X22n0424_002:0630a19": "【疏】薄拘羅者。此云善容。壽命第一。",
    "X22n0424_002:0630a20": "【鈔】善容者。顏貌端正故。壽命者。壽年百有六十。故",
    "X22n0424_002:0630a21": "云壽命第一。繇昔持不殺戒。九十一劫。壽不中夭。",
    "X22n0424_002:0630a22": "又昔曾施一病僧訶棃勒果。感五不死。初生現異。",
    "X22n0424_002:0630a23": "母以為怪。置之熬盤不死。復置釜中不死。復置水",
    "X22n0424_002:0630a24": "中。巨魚吞之。魚為人獲。刀破子現。一無所損。火不",
    "X22n0424_002:0630b01": "能炮。湯不能煑。水不能淹。魚不能噬。刀不能割。名",
    "X22n0424_002:0630b02": "五不死。又閒靜少欲。收攝六根。滅度之後。塔猶却",
    "X22n0424_002:0630b03": "貝。故常樂閒居。不處眾中。亦稱第一。",
    "X22n0424_002:0630b04": "【疏】阿[少/兔]樓馱者。一名阿那律陀。此云無貧。亦云無",
    "X22n0424_002:0630b05": "滅。亦云如意。天眼第一。",
    "X22n0424_002:0630b06": "【鈔】無貧者。昔於饑世。曾以稷飯施辟支佛。九十一",
    "X22n0424_002:0630b07": "劫資用充足。至今不滅。所求如意。故有無貧等三",
    "X22n0424_002:0630b08": "譯。天眼第一者。出家喜眠。佛說法時。昏睡不覺。佛",
    "X22n0424_002:0630b09": "乃呵責。比之螺蛤。發憤精進。經七晝夜。眼不交睫。",
    "X22n0424_002:0630b10": "失其雙目。佛教修習樂見照明金剛三昧。遂得天",
    "X22n0424_002:0630b11": "眼。觀大千界如覩掌果。故云天眼第一。",
    "X22n0424_002:0630b12": "○二總結。",
    "X22n0424_002:0630b13": "如是等諸大弟子。",
    "X22n0424_002:0630b14": "【疏】如是者。結上。等者。例餘。大者。收前大義。弟子者。",
    "X22n0424_002:0630b15": "學在師後曰弟。解從師生曰子。如斯勝會。可謂難",
    "X22n0424_002:0630b16": "弟難兄。善作善述。",
    "X22n0424_002:0630b17": "【鈔】結上例餘者。前結十六尊者。後例千二百人也。",
    "X22n0424_002:0630b18": "收前大義者。此大弟子。即前大比丘大阿羅漢。以",
    "X22n0424_002:0630b19": "一大字攝前二也。學在師後者。先覺後覺。如兄先",
    "X22n0424_002:0630b20": "弟後故。解從師生者。啟發育養。而成法器。所謂從",
    "X22n0424_002:0630b21": "佛口生。當紹佛種。如父母生子故。難弟難兄者。古",
    "X22n0424_002:0630b22": "稱元方難為兄。季方難為弟。言兄豪弟俊。無可優",
    "X22n0424_002:0630b23": "劣。今不取彼意。略喻佛為兄。諸阿羅漢為弟。二俱",
    "X22n0424_002:0630b24": "難得故。善作善述者。古稱文王以王季為父。父作",
    "X22n0424_002:0630c01": "於前。以武王為子。子述於後。今亦不取彼意。略喻",
    "X22n0424_002:0630c02": "佛為父。諸阿羅漢為子。師資道協故。",
    "X22n0424_002:0630c03": "【疏】稱理。則自性王數融通。是佛與弟子俱義。",
    "X22n0424_002:0630c04": "【鈔】台教云。心王如來。心數弟子。今釋謂王者。八識",
    "X22n0424_002:0630c05": "也。此八識者。善惡輪轉。繇之主宰。如王御臣。如師",
    "X22n0424_002:0630c06": "率弟子故。數者。五十一心所也。此五十一。一則恒",
    "X22n0424_002:0630c07": "依心起。二則與心相應。三則係屬於心。其於八識。",
    "X22n0424_002:0630c08": "如臣向君。如弟子奉師故。又智覺云。十大聲聞。皆",
    "X22n0424_002:0630c09": "是自心十善法數。毗曇偈云。欲想更樂慧。念思及",
    "X22n0424_002:0630c10": "解脫。作意於境界。三摩提以痛。是知大迦葉者。心",
    "X22n0424_002:0630c11": "欲數以志存出要。善欲心發。捨世惡欲故。富樓那",
    "X22n0424_002:0630c12": "者。心想數。以想則分別。辯才無礙故。迦旃延者。更",
    "X22n0424_002:0630c13": "樂數。以問答往復。更相涉入。論議不窮故。乃至慧",
    "X22n0424_002:0630c14": "舍利弗。念優波離。思羅睺羅。解脫善吉。作意那律。",
    "X22n0424_002:0630c15": "三摩目連。痛阿難等。痛者。受也。領納意也。王必具",
    "X22n0424_002:0630c16": "數。數必歸王。此二相扶。而取開悟。若王若數。不出",
    "X22n0424_002:0630c17": "自心。但得一心。王數俱盡。",
    "X22n0424_002:0630c18": "○二菩薩眾(三)。初明類二列名三總結。",
    "X22n0424_002:0630c19": "○初明類。",
    "X22n0424_002:0630c20": "并諸菩薩摩訶薩。",
    "X22n0424_002:0630c21": "【疏】并者。承前言佛說此經。不但聲聞與會。大士亦",
    "X22n0424_002:0630c22": "所同聞也。菩薩者。梵語。具云菩提薩埵。今舉二字。",
    "X22n0424_002:0630c23": "省文也。此云覺有情。覺情復有三義。又勇猛求義。",
    "X22n0424_002:0630c24": "摩訶薩者。此云大道心眾生。以具四種大故。又法",
    "X22n0424_002:0631a01": "華六大。佛地三大。不出四故。菩薩摩訶薩。猶云菩",
    "X22n0424_002:0631a02": "薩中大菩薩也。揀非諸小菩薩故。",
    "X22n0424_002:0631a03": "【鈔】不但聲聞者。言小乘大乘。一切賢聖。共聞此經。",
    "X22n0424_002:0631a04": "毋謂淨土為菩薩所不屑也。覺有情者。同佛所證",
    "X22n0424_002:0631a05": "之謂覺。無明未盡之謂情也。復有三義者。一悲智",
    "X22n0424_002:0631a06": "所緣義。言覺是所修佛道。情是所化眾生。上以智",
    "X22n0424_002:0631a07": "求。下以悲度也。二能所合目義。言覺是所求之果。",
    "X22n0424_002:0631a08": "有情是能求之人。以己之心。悟佛之理也。三利生",
    "X22n0424_002:0631a09": "為急義。言廣覺一切有情。所謂未能自度。先能度",
    "X22n0424_002:0631a10": "人。是也。勇猛求者。聲聞趨寂自安。名為懈怠。大士",
    "X22n0424_002:0631a11": "剋志菩提。所謂大強精進勇猛也。大有四義者。清",
    "X22n0424_002:0631a12": "涼疏謂一者願大。求大菩提故。二者行大。二利成",
    "X22n0424_002:0631a13": "就故。三者時大。經三無數劫故。四者德大。具足一",
    "X22n0424_002:0631a14": "乘諸功德故。法華六大者。信大法。解大義。發大心。",
    "X22n0424_002:0631a15": "趨大果。修大行。證大道。而信解發三。第一願大中",
    "X22n0424_002:0631a16": "攝。趨者。第三時大中攝。修者。第二行大中攝。證者。",
    "X22n0424_002:0631a17": "第四德大中攝。佛地三大者。一數大。二德大。三業",
    "X22n0424_002:0631a18": "大。德大可知。數即願意。業即行意。故云不出四意",
    "X22n0424_002:0631a19": "也。揀非小者。如文殊彌勒等。皆是等地位中菩薩。",
    "X22n0424_002:0631a20": "非初心五品信住行向故。",
    "X22n0424_002:0631a21": "【疏】稱理。則自性真妄融。是菩薩義。",
    "X22n0424_002:0631a22": "【鈔】真不變而隨緣。是之謂覺有情。妄成事而體空。",
    "X22n0424_002:0631a23": "是之謂有情覺。真妄不立。唯是一心。成此大道心。",
    "X22n0424_002:0631a24": "號曰摩訶薩。",
    "X22n0424_002:0631b01": "○二列名。",
    "X22n0424_002:0631b02": "文殊師利法王子。阿逸多菩薩。乾陀訶提菩薩。常精",
    "X22n0424_002:0631b03": "進菩薩。",
    "X22n0424_002:0631b04": "【疏】文殊師利者。此云妙首。亦云妙吉祥。亦云妙德。",
    "X22n0424_002:0631b05": "法王子者。佛為法王。菩薩入法正位。名法王子。又",
    "X22n0424_002:0631b06": "首舉文殊者。例前舍利弗義。",
    "X22n0424_002:0631b07": "【鈔】文殊師利。亦云曼殊室利。言妙首等者。準華嚴",
    "X22n0424_002:0631b08": "宗。表三法門。曰信行智。妙首者。信也。信為萬行萬",
    "X22n0424_002:0631b09": "德之頭首故。妙吉祥者。行也。佛地經言。一切世間",
    "X22n0424_002:0631b10": "親近供養讚歎。名妙吉祥。又真諦云。於怨親中。平",
    "X22n0424_002:0631b11": "等利益。不為損惱。名妙吉祥。又生時有十種瑞。一",
    "X22n0424_002:0631b12": "光明滿室。乃至十象生六牙。名妙吉祥。是即解之",
    "X22n0424_002:0631b13": "行故。妙德者。智也。經云。諸佛之母。釋迦之師。豈非",
    "X22n0424_002:0631b14": "妙德。是即行之解故。入法正位者。如來據中道第",
    "X22n0424_002:0631b15": "一義。而菩薩入於此地。是謂紹隆佛種。當繼佛位。",
    "X22n0424_002:0631b16": "如大君體元居正。所生王子。今在東宮。當紹王位。",
    "X22n0424_002:0631b17": "名法王子。又名佛子。其意亦爾。凡菩薩皆法王子。",
    "X22n0424_002:0631b18": "獨稱文殊者。荊溪云。於王子中。德推文殊。又諸經",
    "X22n0424_002:0631b19": "文殊常為一切菩薩上首故。例舍利弗者。身子智",
    "X22n0424_002:0631b20": "慧第一。文殊大智獨尊。如前所明此經惟智方能",
    "X22n0424_002:0631b21": "信受故。又分別而論。則身子權智。文殊實智。權智",
    "X22n0424_002:0631b22": "明有生淨土。實智明無生淨土。鈍根則從權入實。",
    "X22n0424_002:0631b23": "利根則權實雙融。若推本而論。不思議境界經云。",
    "X22n0424_002:0631b24": "復有百千萬億菩薩。現聲聞形。亦來在坐。其名曰",
    "X22n0424_002:0631c01": "舍利弗等。則文殊身子。同一甚深智慧。益知此經",
    "X22n0424_002:0631c02": "非淺智所能信矣。",
    "X22n0424_002:0631c03": "【疏】阿逸多者。此云無能勝。即彌勒菩薩也。",
    "X22n0424_002:0631c04": "【鈔】彌勒。此云慈氏。姓也。阿逸多。名也。具足當云慈",
    "X22n0424_002:0631c05": "無能勝。以在母胎中。即有慈心。故以名族。又過去",
    "X22n0424_002:0631c06": "生中。遇大慈如來。願同此號。即得慈心三昧。又昔",
    "X22n0424_002:0631c07": "為婆羅門。號一切智。於八千歲。修習慈行。又弗沙",
    "X22n0424_002:0631c08": "佛時。與釋迦如來同發菩提心。常習慈定。又思益",
    "X22n0424_002:0631c09": "經云。眾生見者。即得慈心三昧。又悲華經云。發願",
    "X22n0424_002:0631c10": "於刀兵劫中擁護眾生。是則慈隆即世。悲臻後劫。",
    "X22n0424_002:0631c11": "至極之慈。超出凡小。故無能勝。",
    "X22n0424_002:0631c12": "【疏】又彌勒既聞此經。龍華必說此經。當知此經流",
    "X22n0424_002:0631c13": "通無盡。",
    "X22n0424_002:0631c14": "【鈔】問。何知必爾。答。法華稱古佛放光。為說此經。今",
    "X22n0424_002:0631c15": "佛放光。知必說此。則佛佛說法華也。而此經者。度",
    "X22n0424_002:0631c16": "生最急。諸佛共讚。既為諸佛共讚。必為諸佛所說。",
    "X22n0424_002:0631c17": "龍華之會。必說此經。何疑之有。",
    "X22n0424_002:0631c18": "【疏】乾陀訶提。此云不休息。",
    "X22n0424_002:0631c19": "【鈔】不休息者。行諸梵行。歷恒沙劫。然後授記。經此",
    "X22n0424_002:0631c20": "多劫。曾不休息故。",
    "X22n0424_002:0631c21": "【疏】常精進者二義。一者天台云。見法性常住。行無",
    "X22n0424_002:0631c22": "作正勤故。二者寶積經云。此菩薩為一眾生經無",
    "X22n0424_002:0631c23": "量劫。隨逐不捨。猶不受化。曾無一念棄捨之心。乃",
    "X22n0424_002:0631c24": "精進之至極也。",
    "X22n0424_002:0632a01": "【鈔】二義者。一是自利。未生善增長。已生善保持。未",
    "X22n0424_002:0632a02": "生惡預防。已生惡速滅。名四正勤。而言見性無作。",
    "X22n0424_002:0632a03": "則了知法性本非善非惡。雖云修善。不修而修。雖",
    "X22n0424_002:0632a04": "云去惡。不去而去。所謂一念不生。是真精進故。二",
    "X22n0424_002:0632a05": "是利他。為多眾生。猶未為難。今曰為一眾生。少時",
    "X22n0424_002:0632a06": "為一眾生。猶未為難。今曰無量劫。多劫而易可化",
    "X22n0424_002:0632a07": "度。亦未為難。今曰猶不受化而不棄捨。不棄捨猶",
    "X22n0424_002:0632a08": "未為難。今曰無一念棄捨。如是精進。更無退墮。故",
    "X22n0424_002:0632a09": "名曰常。又不休息。必常精進。常精進。必不休息。此",
    "X22n0424_002:0632a10": "二菩薩。亦名殊而德一者也。",
    "X22n0424_002:0632a11": "○三總結。",
    "X22n0424_002:0632a12": "與如是等諸大菩薩。",
    "X22n0424_002:0632a13": "【疏】結上例餘同前。就當經。則表信行願三。成淨土",
    "X22n0424_002:0632a14": "因故。",
    "X22n0424_002:0632a15": "【鈔】同前者。結上文殊彌勒等。例餘。則普賢觀音一",
    "X22n0424_002:0632a16": "切菩薩也。信行願者。妙首表信。求生淨土。信為最",
    "X22n0424_002:0632a17": "先。經云。若有信者是也。精進表願行。精者不雜。進",
    "X22n0424_002:0632a18": "者不退。不雜者。經云一心不亂。不退者。經云不退",
    "X22n0424_002:0632a19": "轉菩提是也。不休息者。即不退義。又彌勒慈行。乾",
    "X22n0424_002:0632a20": "陀梵行。觀經云。慈心不殺。具諸戒行。是也。成淨土",
    "X22n0424_002:0632a21": "因。則列諸菩薩。非無因故。",
    "X22n0424_002:0632a22": "【疏】稱理。則自性無不照。是文殊智義。自性無不容。",
    "X22n0424_002:0632a23": "是彌勒慈義。自性無窮無盡。是不休息常精進義。",
    "X22n0424_002:0632a24": "餘可類知。",
    "X22n0424_002:0632b01": "【鈔】類知者。自性廣大是普賢義。自性圓通是觀音",
    "X22n0424_002:0632b02": "義等。如上隨舉一門。以標名字。若各具者。即名字",
    "X22n0424_002:0632b03": "互通。故謂心即名也。如是解者。即於正觀心中。見",
    "X22n0424_002:0632b04": "一切菩薩也。今見凡夫不見菩薩者。以失正觀故。",
    "X22n0424_002:0632b05": "故曰。菩薩清涼月。常遊畢竟空。眾生心垢淨。菩提",
    "X22n0424_002:0632b06": "影現中。",
    "X22n0424_002:0632b07": "○三人天眾。",
    "X22n0424_002:0632b08": "及釋提桓因等。無量諸天大眾俱。",
    "X22n0424_002:0632b09": "【疏】及者。承前言淨土法門。不但諸聖與會。一切凡",
    "X22n0424_002:0632b10": "眾皆同聞故。釋提桓因。此云能天主。曰等。又曰無",
    "X22n0424_002:0632b11": "量者。盡一切諸天故。曰大眾者。盡一切眾生故。俱",
    "X22n0424_002:0632b12": "者。通結并諸菩薩以下文也。",
    "X22n0424_002:0632b13": "【鈔】上并菩薩。是小大一對。今及諸天大眾。是聖凡",
    "X22n0424_002:0632b14": "一對。聖凡共聞此經。毋謂淨土為凡夫所不能也。",
    "X22n0424_002:0632b15": "釋提桓因者。具云釋迦提婆因提。釋迦者。此云能。",
    "X22n0424_002:0632b16": "提婆因提者。此云天主。詳有五種名。恐繁不敘。迦",
    "X22n0424_002:0632b17": "葉佛滅時。一女人發心修塔。三十二人佐之。今王",
    "X22n0424_002:0632b18": "忉利。統四方三十二天。又阿含云。本為人時。行於",
    "X22n0424_002:0632b19": "頓施。堪能作主。故曰天主。等者。等三十二。以及其",
    "X22n0424_002:0632b20": "餘也。無量者。又增詞以盡。則槩欲色無色諸天也。",
    "X22n0424_002:0632b21": "天有多義。或名晝。以晝長故。或名無愁惱。以常樂",
    "X22n0424_002:0632b22": "故。或名燈明。以無黑闇故。大眾者。諸天而下。人及",
    "X22n0424_002:0632b23": "脩羅。盡六道一切眾生也。一云兼前菩薩聲聞。同",
    "X22n0424_002:0632b24": "名大眾。通結者。上言與大比丘眾俱。今此俱者。言",
    "X22n0424_002:0632c01": "亦與諸菩薩諸天大眾俱也。或難。無色。則無耳無",
    "X22n0424_002:0632c02": "身。鬼獄。則極幽極苦。何容與會而聞此經。然無色",
    "X22n0424_002:0632c03": "者無麤色。非無細色也。佛涅槃時。無色天人。淚下",
    "X22n0424_002:0632c04": "如雨。則身至耳聞。亦復何疑。地獄餓鬼。重者或隔",
    "X22n0424_002:0632c05": "不通。輕者未可例判。又佛光所觸。地獄天子得證",
    "X22n0424_002:0632c06": "頓圓。然則佛說此經。光照十方。安知鬼獄不得聞",
    "X22n0424_002:0632c07": "也。",
    "X22n0424_002:0632c08": "【疏】稱理。則自性徹上徹下。是羅漢菩薩諸天大眾",
    "X22n0424_002:0632c09": "俱義。",
    "X22n0424_002:0632c10": "【鈔】是法平等。無有高下。上而徹乎諸聖也。上亦與",
    "X22n0424_002:0632c11": "之俱。下而徹乎六凡也。下亦與之俱。良以四諦。十",
    "X22n0424_002:0632c12": "二因緣。四等六度。五戒十善。萬行紛然。乃至八萬",
    "X22n0424_002:0632c13": "四千諸塵勞門。唯是一心。真實性中無差別故。龍",
    "X22n0424_002:0632c14": "蛇混雜。凡聖交參。此間佛法住持。本來如是。",
    "X22n0424_002:0632c15": "○二正宗分(四)。初詳陳依正令生信樂二正示",
    "X22n0424_002:0632c16": "願行令知修證三交引佛言令斷疑惑四互彰",
    "X22n0424_002:0632c17": "難事令切感發。",
    "X22n0424_002:0632c18": "○初詳陳依正令生信樂(二)。初對機二示法。",
    "X22n0424_002:0632c19": "○初對機。",
    "X22n0424_002:0632c20": "爾時佛告長老舍利弗。",
    "X22n0424_002:0632c21": "【疏】此下文屬正宗。以前是序引。後是流通。唯此為",
    "X22n0424_002:0632c22": "一經所宗之正義也。爾時者。當彼六種成就時也。",
    "X22n0424_002:0632c23": "佛告者。經無發起。佛自說故。良繇此經。救世最急。",
    "X22n0424_002:0632c24": "不俟請故。",
    "X22n0424_002:0633a01": "【鈔】凡言爾時。必上有緣起。故云當彼時也。佛自說",
    "X22n0424_002:0633a02": "者。諸經皆有通別二序。通則證信。別則發起。如法",
    "X22n0424_002:0633a03": "華。則白毫放光。啟一乘之教。維摩。則毗耶示疾。開",
    "X22n0424_002:0633a04": "不二之談。圓覺金剛。以及諸經。多因有問在先。然",
    "X22n0424_002:0633a05": "後佛為宣演。今經不然。故無發起。救世最急者。末",
    "X22n0424_002:0633a06": "世眾生。根鈍障深。解脫禪定。甚難可得。佛以大悲",
    "X22n0424_002:0633a07": "出此一門。橫截生死。急救眾生。唯恐不及。故不待",
    "X22n0424_002:0633a08": "請。譬如有人。卒患惡瘍。命在呼吸。比有良方。依之",
    "X22n0424_002:0633a09": "修製。延緩日時。藥未及成。命已先殞。現有成藥。入",
    "X22n0424_002:0633a10": "口即活。有仁心者。即應速與。尚何俟其禮聘慇懃。",
    "X22n0424_002:0633a11": "然後投劑。佛救眾生。意亦如是。",
    "X22n0424_002:0633a12": "【疏】問。諸經無論。只如本教二經。皆有發起。今經何",
    "X22n0424_002:0633a13": "獨不然。答。意彌切故。亦是不發起之發起故。",
    "X22n0424_002:0633a14": "【鈔】本教二經者。十六觀經。與此經大本。皆專說淨",
    "X22n0424_002:0633a15": "土。故稱本教。觀經。則韋提傷子惡逆。厭濁求淨。而",
    "X22n0424_002:0633a16": "曰我願生清淨世界。不樂此閻浮提濁惡世也。是",
    "X22n0424_002:0633a17": "以闍王母子為發起故。大本。則世尊一日容顏異",
    "X22n0424_002:0633a18": "常。阿難問言。我從侍佛。未曾獲覩威容。有如今日。",
    "X22n0424_002:0633a19": "豈非念過去諸佛。或念未來諸佛。故致然耶。佛言。",
    "X22n0424_002:0633a20": "善哉阿難。有諸天教汝來問。汝自問耶。汝所問者。",
    "X22n0424_002:0633a21": "勝布施一四天下聲聞緣覺諸天人民。乃至蜎蝡。",
    "X22n0424_002:0633a22": "經於累劫。尚百千萬倍。不可以及。所以者何。諸天",
    "X22n0424_002:0633a23": "人民。乃至蜎蝡。皆因汝問而得度脫。是以如來顏",
    "X22n0424_002:0633a24": "容為發起故。今難。諸經發起。且置勿論。只如二經。",
    "X22n0424_002:0633b01": "是淨土本教。皆有發起。此經不異二經。何以獨無。",
    "X22n0424_002:0633b02": "故為此通。言佛說二經。雖亦大悲心切。特示往生。",
    "X22n0424_002:0633b03": "然而觀法精微。願門廣大。如前序中說。未若此經。",
    "X22n0424_002:0633b04": "但事持名。即生彼國。尤為要而又要。故佛意於斯。",
    "X22n0424_002:0633b05": "亦復切而又切。為諸眾生。作不請友也。不發之發",
    "X22n0424_002:0633b06": "者。現前眾生。樂著生死。不求出離。自能發起佛之",
    "X22n0424_002:0633b07": "大悲。說此經故。",
    "X22n0424_002:0633b08": "【疏】獨告舍利弗者。例前唯智所信故。又一告一切",
    "X22n0424_002:0633b09": "告故。又淨覺云。合四悉故。",
    "X22n0424_002:0633b10": "【鈔】例前者。即首舉身子意。以甚深智慧。洞察於淨",
    "X22n0424_002:0633b11": "穢之機。融通於事理之際。方能信受不疑。如般若",
    "X22n0424_002:0633b12": "會上首舉須菩提者。以般若談空。須菩提解空第",
    "X22n0424_002:0633b13": "一故也。一切告者。告身子一人。即是告見前一切",
    "X22n0424_002:0633b14": "聲聞菩薩人天大眾。及未來一切諸眾生也。四悉",
    "X22n0424_002:0633b15": "者。一身子乃左面弟子。經多居首。法應爾故。是世",
    "X22n0424_002:0633b16": "界悉檀。二身子智慧第一。眾所宗仰。彼信淨土。眾",
    "X22n0424_002:0633b17": "亦信之。是為人悉檀。三為不信淨土者。自鄙不如。",
    "X22n0424_002:0633b18": "轉其邪執。是對治悉檀。四為令習小法者。效其向",
    "X22n0424_002:0633b19": "大。求生淨土。究竟成佛。是第一義悉檀。",
    "X22n0424_002:0633b20": "【疏】又不獨智為能信。佛果成就。皆繇智故。",
    "X22n0424_002:0633b21": "【鈔】華嚴二十二。經云。一切諸佛莊嚴清淨。莫不皆",
    "X22n0424_002:0633b22": "以一切智故。則知阿彌陀佛。亦以此智成就淨土",
    "X22n0424_002:0633b23": "功德。而諸眾生修淨土者。以智生信。則為正信。以",
    "X22n0424_002:0633b24": "智發願。則為弘願。以智起行。則為妙行。乃至成佛。",
    "X22n0424_002:0633c01": "恒必繇之。蓋通因徹果。成始成終之要道也。豈獨",
    "X22n0424_002:0633c02": "為信解之門而已哉。",
    "X22n0424_002:0633c03": "【疏】稱理。則自性自然智。是佛自告舍利弗義。",
    "X22n0424_002:0633c04": "【鈔】無緣而照。弗慮而知。妙性天然。不從他得。是故",
    "X22n0424_002:0633c05": "犍椎未動。啟請無人。熾然說。無間歇。",
    "X22n0424_002:0633c06": "○二示法(二)。初總標二別釋。",
    "X22n0424_002:0633c07": "○初總標(二)。初標土顯依二標主顯正。",
    "X22n0424_002:0633c08": "○初標土顯依。",
    "X22n0424_002:0633c09": "從是西方。過十萬億佛土。有世界名曰極樂。",
    "X22n0424_002:0633c10": "【疏】土是所依。名依報。佛是能依。名正報。今先舉依",
    "X22n0424_002:0633c11": "也。是者。指此界言。從此娑婆世界。向西而去。名過。",
    "X22n0424_002:0633c12": "佛土者。一大千界名一佛土。過如是佛土。至十萬",
    "X22n0424_002:0633c13": "億。言去此方遠之遠也。非壇經十萬八千之土也。",
    "X22n0424_002:0633c14": "若據事據理。亦未為遠。世以時言。界以處言。極樂",
    "X22n0424_002:0633c15": "者。梵語須摩提。此云安樂。亦云安養。亦云清泰。亦",
    "X22n0424_002:0633c16": "云妙意。名雖小殊。皆極樂義。然土有多種。四土之",
    "X22n0424_002:0633c17": "中。今此極樂是同居土。而亦通前三土。又受用法",
    "X22n0424_002:0633c18": "性變化三土。亦同此意。又十種土。亦同此意。又佛",
    "X22n0424_002:0633c19": "雖無土。為化眾生。不妨說土。",
    "X22n0424_002:0633c20": "【鈔】依報者。身藉土居。故名所依。隨所作業。依有勝",
    "X22n0424_002:0633c21": "劣。故名為報。言從是娑婆者。娑婆極樂。在華藏中。",
    "X22n0424_002:0633c22": "二土相望。今云過者。從此西向橫亘而過也。一大",
    "X22n0424_002:0633c23": "千者。三千大千世界也。至下六方中辨。十萬億者。",
    "X22n0424_002:0633c24": "從此過西之程。以億計之。當有十萬。謂過一佛土。",
    "X22n0424_002:0634a01": "十佛土。乃至億佛土。又從一億佛土。十億佛土。乃",
    "X22n0424_002:0634a02": "至十萬億佛土。故曰遠之遠也。然億有四種。十萬",
    "X22n0424_002:0634a03": "百萬。千萬。萬萬。皆得名億。今之所指。未可知也。壇",
    "X22n0424_002:0634a04": "經十萬八千者。訛指今西域也。亦詳辨下六方中。",
    "X22n0424_002:0634a05": "言未為遠者。自有二義。一者據事。法華明東方世",
    "X22n0424_002:0634a06": "界之多。而以抹土點塵計之。則十萬億者。特至少",
    "X22n0424_002:0634a07": "耳。華嚴一世界種。娑婆之外。圍繞十三剎塵世界。",
    "X22n0424_002:0634a08": "今極樂止過十萬億土。何足為遠。二者據理。則所",
    "X22n0424_002:0634a09": "謂十萬億者。對凡夫生死心量言耳。淨業若成。臨",
    "X22n0424_002:0634a10": "終在定之心。即淨土受生之心也。又謂分明在目",
    "X22n0424_002:0634a11": "前是也。亦何嘗遠。時謂過現未來。處謂四維上下。",
    "X22n0424_002:0634a12": "單時單處。世界不成。合時與處。名世界也。極樂譯",
    "X22n0424_002:0634a13": "有多名。而極之為言。顯至極之樂。非人天一切諸",
    "X22n0424_002:0634a14": "樂之比。故特標也。四土者。一曰常寂光土。經云。毗",
    "X22n0424_002:0634a15": "盧遮那徧一切處。其佛住處。名常寂光。是極果人",
    "X22n0424_002:0634a16": "所居。二曰實報莊嚴土。行真實法。感殊勝報。七寶",
    "X22n0424_002:0634a17": "莊嚴。具淨妙五塵故。亦云無障礙土。以色心不二。",
    "X22n0424_002:0634a18": "毛剎相容故。是法身大士所居。三曰方便有餘土。",
    "X22n0424_002:0634a19": "斷四住惑。屬方便道。無明未盡。名曰有餘。是三乘",
    "X22n0424_002:0634a20": "聖人所居。四曰凡聖同居土。是四聖六凡之所共",
    "X22n0424_002:0634a21": "居。四土雖勝劣不同。亦可各分淨穢。今極樂國。既",
    "X22n0424_002:0634a22": "曰菩薩聲聞諸天人民。是與娑婆均名同居。而此",
    "X22n0424_002:0634a23": "方則土石荊棘。四趣紜紜。彼國則八德七珍。人天",
    "X22n0424_002:0634a24": "濟濟。是同居淨也。亦通前三者。隨其機異。所見亦",
    "X22n0424_002:0634b01": "異。有於同居見寂光土。有於同居見實報土。有於",
    "X22n0424_002:0634b02": "同居見方便土。有於同居但見本土。如法華云。我",
    "X22n0424_002:0634b03": "此土安隱。天人常充滿。像法決疑經云。今日坐中",
    "X22n0424_002:0634b04": "無央數眾。或見此處山林地土砂礫。或見七寶。或",
    "X22n0424_002:0634b05": "見是諸佛行處。或見即是不思議諸佛境界。皆隨",
    "X22n0424_002:0634b06": "機異見耳。三土同上者。一法性土。即是寂光。二受",
    "X22n0424_002:0634b07": "用土。復分自他。同乎實報。三變化土。同前三四方",
    "X22n0424_002:0634b08": "便同居。則極樂者。雖當變化。亦可受用及法性也。",
    "X22n0424_002:0634b09": "十種土者。棗柏所分十種權實。雖極樂是權非實。",
    "X22n0424_002:0634b10": "然是且據權實對待分別言耳。若論隨機。權實無",
    "X22n0424_002:0634b11": "定。所以者何。彼云彌陀佛土。為一分取相凡夫。未",
    "X22n0424_002:0634b12": "信法空實理。以專憶念。其心分淨。得生淨土。是權",
    "X22n0424_002:0634b13": "非實。則知就取相者。非就入理者。若理一心。即權",
    "X22n0424_002:0634b14": "即實。故云無定。又上四土。亦法爾具足。不可但執",
    "X22n0424_002:0634b15": "寂光。若證寂光。於下三土。隨心寄託。自不撥無。未",
    "X22n0424_002:0634b16": "證寂光。撥無下三。則無復所居之土。錯之甚矣。故",
    "X22n0424_002:0634b17": "不信他方有金色世界。楞嚴所深呵也。佛無土者。",
    "X22n0424_002:0634b18": "十四科淨土鈔云。八地以上。永脫色累。照體獨立。",
    "X22n0424_002:0634b19": "神無方所。用土何為。況復諸佛。佛實無土。而言有",
    "X22n0424_002:0634b20": "者。以眾生解微惑重。故以福樂引之行善。蓋聖人",
    "X22n0424_002:0634b21": "接物之近迹耳。故曰不妨說土。",
    "X22n0424_002:0634b22": "【疏】偏指西方者。定趨向故。西方偏指極樂者。如後",
    "X22n0424_002:0634b23": "文無苦有樂。及往生經中說。",
    "X22n0424_002:0634b24": "【鈔】恐有難言。十方世界皆有淨土。何為獨示西方。",
    "X22n0424_002:0634c01": "教生彼國。良繇道以多歧亡羊。射以專注中鵠。心",
    "X22n0424_002:0634c02": "無二用。功戒雜施。上都儀云。歸命三寶。要指方立",
    "X22n0424_002:0634c03": "相。住心取境。以凡夫繫心。尚乃不得。況離相耶。若",
    "X22n0424_002:0634c04": "夫徧供十方諸佛。還國猶在食時。是生西方以後",
    "X22n0424_002:0634c05": "事。所謂見卵而求時夜。何太早計乎。又問。然則華",
    "X22n0424_002:0634c06": "嚴何以普禮剎塵如來。答。華嚴一即是多。多即是",
    "X22n0424_002:0634c07": "一。若知此義。或普或偏。常異常同。無足疑也。無苦",
    "X22n0424_002:0634c08": "有樂。詳見後文。又隨願往生經言。佛國無量。專求",
    "X22n0424_002:0634c09": "極樂者何。一以因勝。十念為因。即得往生故。二以",
    "X22n0424_002:0634c10": "緣勝。四十八願。普度眾生故。",
    "X22n0424_002:0634c11": "【疏】問。觀經云。極樂不遠。今言十萬億土。二經遠近。",
    "X22n0424_002:0634c12": "何以不同。答。以是即遠之近。即近之遠故。若依佛",
    "X22n0424_002:0634c13": "地。則淨土遠近。不可思議。",
    "X22n0424_002:0634c14": "【鈔】去此不遠者。觀經云。爾時佛告韋提希言。汝今",
    "X22n0424_002:0634c15": "知否。阿彌陀佛。去此不遠。今謂即遠即近者。良以",
    "X22n0424_002:0634c16": "去此不遠。是明過十萬億之極樂。去此不遠也。過",
    "X22n0424_002:0634c17": "十萬億。是明去此不遠之極樂。過十萬億也。心包",
    "X22n0424_002:0634c18": "法界。何近而非遠。法界唯心。何遠而非近。交互言",
    "X22n0424_002:0634c19": "之。固無礙也。不可思議者。佛地論云。如是淨土。超",
    "X22n0424_002:0634c20": "過三界所行之處。為與三界同一處所。為各別耶。",
    "X22n0424_002:0634c21": "答云。有說在淨居天。有說在西方等。然亦周圓無",
    "X22n0424_002:0634c22": "際。徧法界故。不可說言離三界處。即三界處。但隨",
    "X22n0424_002:0634c23": "菩薩所宜現者。或在淨居。或西方等。則知極樂淨",
    "X22n0424_002:0634c24": "土。超出常情。非方不方。無在不在。未可概以同居",
    "X22n0424_002:0635a01": "而為定論。",
    "X22n0424_002:0635a02": "【疏】稱理。則自性堅固清淨。是西方義。自性離障絕",
    "X22n0424_002:0635a03": "非。是過十萬義。自性橫該豎徹。是世界義。",
    "X22n0424_002:0635a04": "【鈔】堅固者。西屬金體。有堅固義。即自性真常不易。",
    "X22n0424_002:0635a05": "萬古如如故。清淨者。復有二義。西當肅氣。有澄清",
    "X22n0424_002:0635a06": "義。即自性諸妄本空。體露金風故。西當白色。有潔",
    "X22n0424_002:0635a07": "淨義。即自性諸染不生。本來一色故。離障絕非者。",
    "X22n0424_002:0635a08": "自性本無煩惱。如十苦十惡。十纏十使等。並超越",
    "X22n0424_002:0635a09": "之。有遠過義。是知堅淨為西。方盡西矣。豈必專標",
    "X22n0424_002:0635a10": "日落。迥絕為過。無弗過矣。誰能更計途程。橫亘十",
    "X22n0424_002:0635a11": "方。豎窮三際。非近非遠。絕中絕邊。則從是過不可",
    "X22n0424_002:0635a12": "說不可說微塵佛土。無世界不名極樂。何但有世",
    "X22n0424_002:0635a13": "界名為極樂也。",
    "X22n0424_002:0635a14": "○二標主顯正。",
    "X22n0424_002:0635a15": "其土有佛。號阿彌陀。今現在說法。",
    "X22n0424_002:0635a16": "【疏】其者。承上。土必有人。指能依之人曰佛。佛必有",
    "X22n0424_002:0635a17": "號。出本佛之號曰阿彌陀。三世皆有佛。揀過未之",
    "X22n0424_002:0635a18": "佛曰現在佛。佛皆度生。指度生之軌曰說法。現在",
    "X22n0424_002:0635a19": "說法。如大本。及大雲中說。",
    "X22n0424_002:0635a20": "【鈔】大本云。彼佛非過去。非現在。非未來。但以酬其",
    "X22n0424_002:0635a21": "志願。見在西方。其世界名曰極樂。佛號阿彌陀。大",
    "X22n0424_002:0635a22": "雲者。大方等大雲經云。爾時世尊。熈怡微笑。從其",
    "X22n0424_002:0635a23": "面門出無量光。大雲密藏菩薩問故。佛言西方世",
    "X22n0424_002:0635a24": "界。有國名安樂。佛號無量壽。見在說法。告一菩薩",
    "X22n0424_002:0635b01": "言。娑婆世界釋迦牟尼佛。今說大雲經。汝可往聽。",
    "X22n0424_002:0635b02": "今彼菩薩將來至此。則正當釋迦說法時。彌陀亦",
    "X22n0424_002:0635b03": "在彼說法。故知非過非未。現在說法。",
    "X22n0424_002:0635b04": "【疏】凡言現在。復有二義。如釋迦彌陀。均名現在。而",
    "X22n0424_002:0635b05": "小不同。",
    "X22n0424_002:0635b06": "【鈔】小不同者。釋迦賢劫四佛。是名現在。而雙林示",
    "X22n0424_002:0635b07": "滅。相好難親。徒仰嘉名。僅存像教。阿彌陀佛。則今",
    "X22n0424_002:0635b08": "日今時。正於彼國。現在說法。是釋迦現在之過去。",
    "X22n0424_002:0635b09": "彌陀現在之現在也。古人云。佛在世時我沈淪。今",
    "X22n0424_002:0635b10": "得人身佛滅度。懊惱自身多業障。不見如來金色",
    "X22n0424_002:0635b11": "身。感慕傷嗟。一至於此。今釋迦雖滅。彌陀現存。但",
    "X22n0424_002:0635b12": "得往生。便能親炙。而不信不願。徒為無益之悲。亦",
    "X22n0424_002:0635b13": "惑矣。",
    "X22n0424_002:0635b14": "【疏】又此現在。且據釋迦當時而言。實則徹於前後。",
    "X22n0424_002:0635b15": "亦復後後無盡。皆名現在。",
    "X22n0424_002:0635b16": "【鈔】前後者。釋迦未出世前。彌陀亦現在說法。釋迦",
    "X22n0424_002:0635b17": "既滅度後。彌陀亦現在說法。乃至今日。猶云現在。",
    "X22n0424_002:0635b18": "後後無盡者。以釋迦說法。止於四十九年。迦葉而",
    "X22n0424_002:0635b19": "上。彌勒而下。縱年數多。亦有限量。未若彌陀說法。",
    "X22n0424_002:0635b20": "至為久遠。諸佛莫及。是故不唯今日猶名現在。後",
    "X22n0424_002:0635b21": "後無盡。皆可名為現在說法也。問。彌陀之後。次補",
    "X22n0424_002:0635b22": "觀音。安得無盡。答。彌陀住世幾劫。觀音補之。曾有",
    "X22n0424_002:0635b23": "數否。彼觀音尚云。住無央數劫。無央數劫。不可復",
    "X22n0424_002:0635b24": "計劫。不可復計劫。乃授勢至。則彌陀可知矣。豈非",
    "X22n0424_002:0635c01": "亦是有盡之無盡耶。況勢至之補觀音。永無般泥",
    "X22n0424_002:0635c02": "洹時。雖云勢至。實彌陀說法無異也。謂之後後無",
    "X22n0424_002:0635c03": "盡。夫奚不可。",
    "X22n0424_002:0635c04": "【疏】又此現在。且據釋迦對彼而言。實則彌陀現在。",
    "X22n0424_002:0635c05": "即釋迦現在。",
    "X22n0424_002:0635c06": "【鈔】智覺云。總持教中。說三十七佛。皆毗盧遮那一",
    "X22n0424_002:0635c07": "佛所現。謂遮那內心。證自受用。成於五智。自當中",
    "X22n0424_002:0635c08": "央法界清淨智。次從四智。流出四方四如來。其妙",
    "X22n0424_002:0635c09": "觀察智。流出西方極樂世界無量壽如來。則一佛",
    "X22n0424_002:0635c10": "而雙現二土也。故清涼云。即本師也。",
    "X22n0424_002:0635c11": "【疏】然諸佛說法。多種不同。今是依正皆說。詳如此",
    "X22n0424_002:0635c12": "經。及大本觀經中說。",
    "X22n0424_002:0635c13": "【鈔】多種者。如言說瞻視。乃至香飯等。故極樂世界。",
    "X22n0424_002:0635c14": "不但金口說法。依正悉爾。如大本云。阿彌陀佛。為",
    "X22n0424_002:0635c15": "諸菩薩聲聞諸天世人。廣宣大教。敷演妙法。莫不",
    "X22n0424_002:0635c16": "欣然悅適。心得解悟。各有所得。又云。東方恒河沙",
    "X22n0424_002:0635c17": "數諸佛。各遣無量菩薩聲聞。至阿彌陀佛所。聽說",
    "X22n0424_002:0635c18": "妙法。四維上下。亦復如是。是正報說法。此經水鳥",
    "X22n0424_002:0635c19": "樹林演暢妙法。及大本觀經。如後文中詳引。是依",
    "X22n0424_002:0635c20": "報說法。又大本云。彼國蓮華出無量光。光中出無",
    "X22n0424_002:0635c21": "量佛。一一諸佛。皆說妙法。是依正俱時說也。",
    "X22n0424_002:0635c22": "【疏】有謂說法是應身報身。有謂三身齊說。各隨機",
    "X22n0424_002:0635c23": "見。",
    "X22n0424_002:0635c24": "【鈔】應身說者。有云。法身一向不說。報身具說不說。",
    "X22n0424_002:0636a01": "應身定說。則彼佛說法。當是應身。然亦兼報。如大",
    "X22n0424_002:0636a02": "本。高出一切世間之身。觀經。六十萬億那由恒沙",
    "X22n0424_002:0636a03": "由旬之身。則豈定丈六。然經云。報化非真佛。亦非",
    "X22n0424_002:0636a04": "說法者。何得定言法身不說。當是隨機所見。自不",
    "X22n0424_002:0636a05": "同耳。",
    "X22n0424_002:0636a06": "【疏】所惜者。萬里百城。為參知識。梯山航海。云禮道",
    "X22n0424_002:0636a07": "場。豈可萬德如來。現在說法。漠然不顧。甘墮城東。",
    "X22n0424_002:0636a08": "是則名為可憐憫者。",
    "X22n0424_002:0636a09": "【鈔】萬里者。僧問大隨。劫火洞然。未審這箇壞不壞。",
    "X22n0424_002:0636a10": "答云。壞。僧曰。恁麼則隨他去也。答云。隨他去。僧疑",
    "X22n0424_002:0636a11": "不決。往還萬里。廣參知識。始得大悟。百城者。善財",
    "X22n0424_002:0636a12": "南遊百一十城。參五十三善知識。引此以況阿彌",
    "X22n0424_002:0636a13": "陀佛。是最上知識也。梯山航海。如峨嵋普陀等。引",
    "X22n0424_002:0636a14": "此以況西方極樂世界。是最勝道場也。然古之跋",
    "X22n0424_002:0636a15": "涉。蓋為親炙聖賢。今日奔馳。祗是遙瞻影像。而且",
    "X22n0424_002:0636a16": "備經險阻。不憚劬勞。何得現在慈尊。捨之不往。城",
    "X22n0424_002:0636a17": "東老母。與佛同生而不見佛。非此之流耶。過未之",
    "X22n0424_002:0636a18": "佛。勢所難逢。現在空過。故可憐憫。",
    "X22n0424_002:0636a19": "【疏】稱理。則自性體自靈知。是其土有佛義。自性即",
    "X22n0424_002:0636a20": "今顯現。是見在說法義。",
    "X22n0424_002:0636a21": "【鈔】終朝侍佛側。不見金容。竟日坐法筵。罔聞妙道。",
    "X22n0424_002:0636a22": "遂使魔王混於佛殿。邪法亂乎真宗。但能返照心",
    "X22n0424_002:0636a23": "源。佛法一時雙足。",
    "X22n0424_002:0636a24": "○二別釋(二)。初依報二正報。",
    "X22n0424_002:0636b01": "○初依報(二)。初總名極樂二別示莊嚴。",
    "X22n0424_002:0636b02": "○初總名極樂。",
    "X22n0424_002:0636b03": "舍利弗。彼土何故名為極樂。其國眾生。無有眾苦。但",
    "X22n0424_002:0636b04": "受諸樂。故名極樂。",
    "X22n0424_002:0636b05": "【疏】先釋依者。順上文故。亦令眾生生忻樂故。苦者。",
    "X22n0424_002:0636b06": "逼惱之義。為四諦首。眾苦者。諸經論開有三苦。八",
    "X22n0424_002:0636b07": "苦。十苦。百一十苦。又約二種生死。則變易亦苦。況",
    "X22n0424_002:0636b08": "其餘者。以苦事非一。故曰眾苦也。諸樂者。如經所",
    "X22n0424_002:0636b09": "陳二種清淨莊嚴。亦以樂事非一。故曰諸樂也。極",
    "X22n0424_002:0636b10": "樂者。以諸國苦樂有其四種。有苦多樂少者。有苦",
    "X22n0424_002:0636b11": "樂相半者。有苦少樂多者。有無苦純樂者。今當第",
    "X22n0424_002:0636b12": "四故。",
    "X22n0424_002:0636b13": "【鈔】四諦者。苦集滅道。苦居最先。知苦。乃斷集修道",
    "X22n0424_002:0636b14": "證滅也。三苦者。一苦苦。謂受有漏身。已名為苦。更",
    "X22n0424_002:0636b15": "加種種逼惱。則苦而復苦也。是為欲界苦。二壞苦。",
    "X22n0424_002:0636b16": "謂當樂壞時。不勝憂惱也。是為色界苦。三行苦。此",
    "X22n0424_002:0636b17": "苦處中。即不苦不樂。念念遷流也。是為無色界苦。",
    "X22n0424_002:0636b18": "又欲界具三。色兼後二。無色唯行。為三苦也。而彼",
    "X22n0424_002:0636b19": "國離欲清淨。則無苦苦。依正常然。則無壞苦。超過",
    "X22n0424_002:0636b20": "三界。則無行苦。八苦者。生居胎獄。老厭龍鍾。病受",
    "X22n0424_002:0636b21": "痛疴。死悲分散。愛則欲合偏離。冤則欲逃偏遇。求",
    "X22n0424_002:0636b22": "則欲得偏失。乃至五陰熾盛。總成上七。名八苦也。",
    "X22n0424_002:0636b23": "而彼國蓮華化生。則無生苦。寒暑不遷。則無老苦。",
    "X22n0424_002:0636b24": "身離分段。則無病苦。壽命無量。則無死苦。無父母",
    "X22n0424_002:0636c01": "妻子。則無愛別離苦。諸上善人同會一處。則無冤",
    "X22n0424_002:0636c02": "憎會苦。所欲自至。則無求不得苦。觀照空寂。則無",
    "X22n0424_002:0636c03": "五陰盛苦。十苦者。菩薩藏經。謂一生苦。二老苦。乃",
    "X22n0424_002:0636c04": "至十生死流轉苦。百一十苦者。瑜伽論。一無差別",
    "X22n0424_002:0636c05": "流轉苦。二欲苦。癡苦。乃至五十五苦。次九種苦。於",
    "X22n0424_002:0636c06": "九種中。又次第疊開成五十五。合之為百一十苦。",
    "X22n0424_002:0636c07": "今彼國皆無也。然約之不出三苦八苦。攝種種苦。",
    "X22n0424_002:0636c08": "二種生死者。謂分段變易。分段者。四大所成。有分",
    "X22n0424_002:0636c09": "齊段落。如上八苦中說。變易。則二乘菩薩。雖離分",
    "X22n0424_002:0636c10": "段。未免四相遷流。因移果易。亦名為苦。彼國蓮華",
    "X22n0424_002:0636c11": "化生。一生不退。何慮二種苦也。大本云。彼國不聞",
    "X22n0424_002:0636c12": "苦名。何況實苦。故云無有眾苦。二種清淨者。論明",
    "X22n0424_002:0636c13": "一者器世間清淨。二者眾生世間清淨。即依正二",
    "X22n0424_002:0636c14": "報。功德莊嚴。如下文中。及大本觀經詳辯。問。淨名",
    "X22n0424_002:0636c15": "云。一切眾生。即寂滅相。不復更滅。則一切國土即",
    "X22n0424_002:0636c16": "極樂相。何更有樂。今開苦樂。似違彼經。答。賢首大",
    "X22n0424_002:0636c17": "師釋彼經意。謂是但以迷倒妄見生死。名在此岸。",
    "X22n0424_002:0636c18": "悟生死空。本來圓寂。即名彼岸。今謂亦以迷倒妄",
    "X22n0424_002:0636c19": "見五濁。名住娑婆。悟五濁空。本來清淨。即名極樂。",
    "X22n0424_002:0636c20": "國土常淨。眾生自迷。迷多悟寡。示苦示樂。不容己",
    "X22n0424_002:0636c21": "也。",
    "X22n0424_002:0636c22": "【疏】苦樂相對。正以彼此二土。較量勝劣。令生忻厭。",
    "X22n0424_002:0636c23": "如難易十種等。",
    "X22n0424_002:0636c24": "【鈔】相對者。以此極苦對彼極樂。一勝一劣。天壤較",
    "X22n0424_002:0637a01": "然。忻厭自生。取捨自定。十種者。慈雲懺主。開此土",
    "X22n0424_002:0637a02": "彼土難易十種。今以苦樂對之。一者此土有不常",
    "X22n0424_002:0637a03": "值佛苦。彼土無之。而但有華開見佛。常得親近之",
    "X22n0424_002:0637a04": "樂。二者此土有不聞說法苦。彼土無之。而但有水",
    "X22n0424_002:0637a05": "鳥樹林皆宣妙法之樂。三者無惡友牽纏苦。而有",
    "X22n0424_002:0637a06": "諸上善人俱會一處之樂。四者無羣魔惱亂苦。而",
    "X22n0424_002:0637a07": "有諸佛護念。遠離魔事之樂。五者無輪迴不息苦。",
    "X22n0424_002:0637a08": "而有橫截生死。永脫輪迴之樂。六者無難免三塗",
    "X22n0424_002:0637a09": "苦。而有惡道永離。名且不聞之樂。七者無塵緣障",
    "X22n0424_002:0637a10": "道苦。而有受用自然。不俟經營之樂。八者無壽命",
    "X22n0424_002:0637a11": "短促苦。而有壽與佛同。更無限量之樂。九者無修",
    "X22n0424_002:0637a12": "行退失苦。而有入正定聚。永無退轉之樂。十者無",
    "X22n0424_002:0637a13": "塵劫難成苦。而有一生行滿。所作得辦之樂。等者。",
    "X22n0424_002:0637a14": "如安國鈔。開為二十四樂。羣疑論。廣為三十益。皆",
    "X22n0424_002:0637a15": "舉樂明苦。舉益明損。大意同前。茲不繁載。",
    "X22n0424_002:0637a16": "【疏】四土苦樂。略如天台教中說。",
    "X22n0424_002:0637a17": "【鈔】所謂見思輕重。同居苦樂。體析巧拙。方便苦樂。",
    "X22n0424_002:0637a18": "次第一心。實報苦樂。分證究竟。寂光苦樂。文繁不",
    "X22n0424_002:0637a19": "敘。",
    "X22n0424_002:0637a20": "【疏】問。菩薩捐棄五欲。雖輪王不以為樂。憫念眾生。",
    "X22n0424_002:0637a21": "雖地獄肯代其苦。何得捨苦眾生。自取樂土。答。智",
    "X22n0424_002:0637a22": "者十疑論中詳明。又更有取捨多說。不可不辯。",
    "X22n0424_002:0637a23": "【鈔】論云。菩薩未得無生法忍。不能度生。喻如破舟",
    "X22n0424_002:0637a24": "拯溺。自他俱陷。求生淨土。得無生忍已。還來此世。",
    "X22n0424_002:0637b01": "救苦眾生。乃克有濟。故初心菩薩。必先捨此苦處。",
    "X22n0424_002:0637b02": "生彼樂處。據此。則捨苦者。正欲拔眾生之苦。取樂",
    "X22n0424_002:0637b03": "者。正欲與眾生以樂也。自利利他。是菩薩道。豈二",
    "X22n0424_002:0637b04": "乘獨善之可儔乎。又多說者。圭峯釋圓覺。種種取",
    "X22n0424_002:0637b05": "捨。皆是輪迴。謂如捨此娑婆。取彼淨土。而大梅亦",
    "X22n0424_002:0637b06": "云。捨垢取淨。是生死業。故今辯云。此等語言。非不",
    "X22n0424_002:0637b07": "極致。但得旨則號醍醐。失意則成毒藥。盡令而行。",
    "X22n0424_002:0637b08": "何但捨娑婆垢。取極樂淨。為取捨也。縱謂我土惟",
    "X22n0424_002:0637b09": "心。而捨境取心。亦取捨也。縱謂我無取捨。而捨此",
    "X22n0424_002:0637b10": "有取捨。取彼無取捨。亦取捨也。亦輪迴生死業也。",
    "X22n0424_002:0637b11": "寧知理無分限。事有差殊。理隨事變。則無取捨處。",
    "X22n0424_002:0637b12": "取捨宛然。事得理融。則正取捨時。了無取捨。故菩",
    "X22n0424_002:0637b13": "薩雖知一切法平等不二。而示苦樂境。開取捨門。",
    "X22n0424_002:0637b14": "權實雙行。理事無礙。斯論且置。今汝自審。果能糟",
    "X22n0424_002:0637b15": "穅臭腐以為飲食。不異膏梁否。廁溷坑穽以為牀",
    "X22n0424_002:0637b16": "榻。不異華堂否。木皮草葉以為衣服。不異羅綺否。",
    "X22n0424_002:0637b17": "虎兕熊羆以為伴侶。不異父母兄弟否。冬坐冰雪。",
    "X22n0424_002:0637b18": "不異繒纊否。夏暴烈日。不異涼風否。乃至地獄中",
    "X22n0424_002:0637b19": "銼燒舂磨。不異入第三禪否。異類中行。不異遊戲",
    "X22n0424_002:0637b20": "否。如其不然。宛爾凡夫。何得妄以大聖人過量境",
    "X22n0424_002:0637b21": "界而為己有。取快一時。流害無盡。應聞此語。生大",
    "X22n0424_002:0637b22": "悔恨。起大覺悟。涕淚悲泣。求生淨土。故苕水評圭",
    "X22n0424_002:0637b23": "峯疏。謂忻厭取捨。雖謂迷真起妄。亦能順教成功。",
    "X22n0424_002:0637b24": "但知全修即性。則忻厭本空。況安養一門。諸佛共",
    "X22n0424_002:0637c01": "讚。往來法界。彌顯唯心。託彼勝緣。速登寶覺。實生",
    "X22n0424_002:0637c02": "物歸棲之正路。乃聖人汲引之妙權也。",
    "X22n0424_002:0637c03": "【疏】稱理。則自性無染。是無有眾苦義。自性常淨。是",
    "X22n0424_002:0637c04": "但受諸樂義。",
    "X22n0424_002:0637c05": "【鈔】染是苦義。淨是樂義。自性無染常淨。是無苦常",
    "X22n0424_002:0637c06": "樂也。華嚴六地觀察無明。以無明至六入是行苦。",
    "X22n0424_002:0637c07": "觸受是苦苦。餘是壞苦。我今此心。無無明。乃至無",
    "X22n0424_002:0637c08": "老死等。成無苦義。無此十二支。即真解脫。成受樂",
    "X22n0424_002:0637c09": "義。經云。無上菩提覺法樂。無上涅槃寂靜樂。皆樂",
    "X22n0424_002:0637c10": "義也。以上且順經文苦樂對待。如實而說。染既不",
    "X22n0424_002:0637c11": "立。淨亦何存。淨穢雙忘。苦樂平等。如斯之樂。乃所",
    "X22n0424_002:0637c12": "以為極樂也。聖解還成魔境。佛見早墮鐵圍。是故",
    "X22n0424_002:0637c13": "我觀極樂。實無可樂。若有可樂。與苦何別。",
    "X22n0424_002:0637c14": "○二別示莊嚴(四)。初欄網行樹二池閣蓮華三",
    "X22n0424_002:0637c15": "天樂雨華四化禽風樹。",
    "X22n0424_002:0637c16": "○初欄網行樹(二)。初詳陳二總結。",
    "X22n0424_002:0637c17": "○初詳陳。",
    "X22n0424_002:0637c18": "又舍利弗。極樂國土。七重欄楯。七重羅網。七重行樹。",
    "X22n0424_002:0637c19": "皆是四寶周帀圍繞。",
    "X22n0424_002:0637c20": "【疏】此正明樂事也。欄楯圍於樹外。羅網覆於樹上。",
    "X22n0424_002:0637c21": "重重相間。其數有七也。四寶者。七寶前四也。周帀",
    "X22n0424_002:0637c22": "者徧滿。圍繞者迴護。言重重皆四寶所嚴飾也。",
    "X22n0424_002:0637c23": "【鈔】欄楯者。橫曰欄。直曰楯。此方華木。亦作欄楯。一",
    "X22n0424_002:0637c24": "防物損。二示美觀。彼土雖牛羊絕牧。玩好無心。而",
    "X22n0424_002:0638a01": "萬行功德之所莊嚴。任運成就也。羅網義同此。行",
    "X22n0424_002:0638a02": "樹者。次第成行。無錯亂也。七重者。一重欄網。圍覆",
    "X22n0424_002:0638a03": "一重行樹。故曰重重相間也。三事雖此方亦有。而",
    "X22n0424_002:0638a04": "質唯木石。彼純以寶也。七寶前四者。金銀瑠璃玻",
    "X22n0424_002:0638a05": "瓈也。周帀圍繞者。如瑞相經云。無量寶網。皆以金",
    "X22n0424_002:0638a06": "縷珍珠。百千雜寶。莊嚴較飾。周帀四面。垂以寶鈴。",
    "X22n0424_002:0638a07": "光色華耀。羅覆樹林。大本云。其網柔輭。如兜羅緜。",
    "X22n0424_002:0638a08": "則非世寶。必待雕琢矯揉而為嚴飾也。欄楯寶飾。",
    "X22n0424_002:0638a09": "例此可知。大本云。諸寶崖上。有無數栴檀香樹。吉",
    "X22n0424_002:0638a10": "祥果樹。行行相值。莖莖相望。枝枝相准。葉葉相向。",
    "X22n0424_002:0638a11": "華華相順。果果相當。如是行列。數百千重。是名為",
    "X22n0424_002:0638a12": "行。又云。七寶諸樹。徧滿世界。所謂金根金莖。枝葉",
    "X22n0424_002:0638a13": "華果。亦皆以金。則名一寶。金根銀莖。枝葉華果。亦",
    "X22n0424_002:0638a14": "分金銀。則名二寶。如是三寶四寶。其寶間錯。轉展",
    "X22n0424_002:0638a15": "增多。乃至七寶。又云。諸佛淨國。殊勝莊嚴。於寶樹",
    "X22n0424_002:0638a16": "中。悉皆出現。猶如明鏡。觀經云。七寶行樹。一一樹",
    "X22n0424_002:0638a17": "高八千由旬。一一華葉。作異寶色。瑠璃色中出金",
    "X22n0424_002:0638a18": "色光。玻瓈色中出紅色光等。又云。妙真珠網。彌覆",
    "X22n0424_002:0638a19": "樹上。一一樹有七重網。一一網間。有五百億妙華",
    "X22n0424_002:0638a20": "宮殿。如梵王宮。諸天童子。自然在中。又云。一一樹",
    "X22n0424_002:0638a21": "葉。縱廣正等二十五由旬。其葉千色。有眾妙華。作",
    "X22n0424_002:0638a22": "閻浮檀金色。如旋火輪。宛轉華間。涌出諸果。如帝",
    "X22n0424_002:0638a23": "釋瓶。有大光明。化成幢旛。無量寶葢。是寶葢中。映",
    "X22n0424_002:0638a24": "現三千大千世界。一切佛事。亦於中現。又大本云。",
    "X22n0424_002:0638b01": "佛講堂。阿羅漢舍宅。各各內七寶池。外七寶樹。數",
    "X22n0424_002:0638b02": "千百重。據此。則三經詳略為別。此但言七重。彼言",
    "X22n0424_002:0638b03": "數千百重。此但言羅網。彼言羅網之中。出天宮殿。",
    "X22n0424_002:0638b04": "此但言行樹。彼言行樹之中。現大千界。又此言四",
    "X22n0424_002:0638b05": "寶。彼言七寶。蓋今經略示。彼經詳陳。以簡攝繁。取",
    "X22n0424_002:0638b06": "文省故。文雖不足。義實無欠。如靈芝云。七重欄楯。",
    "X22n0424_002:0638b07": "凡佛菩薩住處皆然。非謂一國只七重也。則知數",
    "X22n0424_002:0638b08": "百千重者。多種七重積而成之。七七相重。重重無",
    "X22n0424_002:0638b09": "盡也。餘可例見。",
    "X22n0424_002:0638b10": "【疏】又皆言七者。表七覺支。七聖財等。",
    "X22n0424_002:0638b11": "【鈔】七覺見後。七聖財者。一信。二戒。三聞。四捨。五慧。",
    "X22n0424_002:0638b12": "六慚。七愧。前五如寶。後二如人。善守財故。",
    "X22n0424_002:0638b13": "【疏】又大本言。阿彌陀佛道場樹。高十六億由旬。四",
    "X22n0424_002:0638b14": "布枝葉。八億由旬。樹本隆起。五千由旬。一切眾寶。",
    "X22n0424_002:0638b15": "自然合成。復垂眾寶。以為瓔珞。復有寶網。羅覆其",
    "X22n0424_002:0638b16": "上。據此。則行樹之外。別有佛道場樹。今文省便。即",
    "X22n0424_002:0638b17": "行樹中攝。又論中功德草。亦樹中攝。大本其樹有",
    "X22n0424_002:0638b18": "香。亦寶中攝。",
    "X22n0424_002:0638b19": "【鈔】道場樹。即菩提樹。如釋迦佛。亦坐樹下而成正",
    "X22n0424_002:0638b20": "覺。是也。十六億由旬者。王氏大本云。一千六百由",
    "X22n0424_002:0638b21": "旬。夫行樹尚及八千。佛樹何得反劣。今所引。寶積",
    "X22n0424_002:0638b22": "本也。即行樹攝者。以道場樹。亦復根莖枝葉華果。",
    "X22n0424_002:0638b23": "行行相次。故行樹足以攝之也。功德草者。論云。寶",
    "X22n0424_002:0638b24": "性功德草。柔輭左右旋。觸者生勝樂。過迦旃鄰陀。",
    "X22n0424_002:0638c01": "今不言者。以木攝草故。樹香者。大本法藏願云。我",
    "X22n0424_002:0638c02": "作佛時。國中華樹。俱以無量雜寶。百千種香。而共",
    "X22n0424_002:0638c03": "合成。其香普熏十方世界。眾生聞者。皆修佛行。今",
    "X22n0424_002:0638c04": "不言者。異寶必有奇香。以寶攝香故。",
    "X22n0424_002:0638c05": "○二總結。",
    "X22n0424_002:0638c06": "是故彼國名為極樂。",
    "X22n0424_002:0638c07": "【疏】結前例後。",
    "X22n0424_002:0638c08": "【鈔】結前者。繇此欄網行樹。清淨莊嚴。所以珍域別",
    "X22n0424_002:0638c09": "於泥沙。瓊樹異於荊棘。無一切苦。有一切樂。名極",
    "X22n0424_002:0638c10": "樂也。例後者。後文功德莊嚴下。雖無名為極樂之",
    "X22n0424_002:0638c11": "句。義則有之。此中名為極樂下。雖無功德莊嚴之",
    "X22n0424_002:0638c12": "句。義亦有之。文互見也。",
    "X22n0424_002:0638c13": "【疏】稱理。則自性萬德縱橫。是欄楯義。自性包羅法",
    "X22n0424_002:0638c14": "界。是寶網義。自性長養眾善。是行樹義。",
    "X22n0424_002:0638c15": "【鈔】縱橫者。六度萬行。不離自性。如自性本無慳貪。",
    "X22n0424_002:0638c16": "是名布施。以施為縱。施無染心。則橫成戒度。施無",
    "X22n0424_002:0638c17": "傲心。則橫成忍度。施無倦心。則橫成進度。禪定智",
    "X22n0424_002:0638c18": "慧。亦復如是。餘之五度。例上可知。眾妙畢具。是即",
    "X22n0424_002:0638c19": "美觀。諸妄不干。是即防損。包羅者。自性彌滿清淨。",
    "X22n0424_002:0638c20": "包法界故。長養眾善者。如華嚴離世間品云。菩薩",
    "X22n0424_002:0638c21": "妙法樹。生於直心地。信種慈悲根。智慧以為身。方",
    "X22n0424_002:0638c22": "便為枝幹。五度為繁密。定葉神通華。一切智為果。",
    "X22n0424_002:0638c23": "又淨名佛道品云。無漏法林樹。覺意淨妙華。解脫",
    "X22n0424_002:0638c24": "智慧果。皆根本於心地。而發生無盡者也。奈之何",
    "X22n0424_002:0639a01": "欄楯毀而斧斤入。羅網頹而蔭覆疏。尚枯瘁其根",
    "X22n0424_002:0639a02": "枝。況發榮於華果。然而覺林如故。道種非遙。何不",
    "X22n0424_002:0639a03": "猛與滋培。重加整飾。便見庭前柏樹。檻外藥欄。行",
    "X22n0424_002:0639a04": "行般若真如。面面菩提佛性。",
    "X22n0424_002:0639a05": "○二池閣蓮華(四)。初池水二階閣三蓮華四總",
    "X22n0424_002:0639a06": "結。",
    "X22n0424_002:0639a07": "○初池水。",
    "X22n0424_002:0639a08": "又舍利弗。極樂國土。有七寶池。八功德水。充滿其中。",
    "X22n0424_002:0639a09": "池底純以金沙布地。",
    "X22n0424_002:0639a10": "【疏】又者。承上。不但陸地莊嚴。有如是欄網行樹。池",
    "X22n0424_002:0639a11": "水莊嚴。亦復勝妙無比也。七寶池者。七寶所成。池",
    "X22n0424_002:0639a12": "中之水。亦七寶故。",
    "X22n0424_002:0639a13": "【鈔】七寶所成者。揀異此方土石所成。故大本云。內",
    "X22n0424_002:0639a14": "外左右。有諸浴池。或十由旬。或二十三十。乃至百",
    "X22n0424_002:0639a15": "千由旬。猶如大海。一寶二寶乃至七寶所共合成。",
    "X22n0424_002:0639a16": "又云。若彼佛池。其方倍此。皆七寶成。今經不言佛",
    "X22n0424_002:0639a17": "池。總攝池中故。水亦寶者。觀經云。一一池水。七寶",
    "X22n0424_002:0639a18": "所成。其寶柔輭。從如意珠王生。分十四支。作七寶",
    "X22n0424_002:0639a19": "妙色。黃金為渠。又云。其摩尼水。流注華間。尋樹上",
    "X22n0424_002:0639a20": "下。今止言寶池。不言水亦寶成。及流注上下。總攝",
    "X22n0424_002:0639a21": "水中故。水本就下。從下上流。此方所無故。如下生",
    "X22n0424_002:0639a22": "經云。兜率陀天。有水遊梁棟間。即其類也。",
    "X22n0424_002:0639a23": "【疏】八功德者。唐譯云。一澄淨。二清冷。三甘美。四輕",
    "X22n0424_002:0639a24": "輭。五潤澤。六安和。七除飢渴。八長養諸根。具八種",
    "X22n0424_002:0639b01": "功德。利益眾生也。觀經疏開八德。與此小異。池底",
    "X22n0424_002:0639b02": "金沙者。金沙為底。無泥滓也。",
    "X22n0424_002:0639b03": "【鈔】一澄淨者。謂澄渟潔淨。離汙濁故。二清冷者。謂",
    "X22n0424_002:0639b04": "清湛涼冷。無煩熱故。三甘美者。謂甘旨美妙。具至",
    "X22n0424_002:0639b05": "味故。四輕輭者。謂輕揚柔輭。可上下故。五潤澤者。",
    "X22n0424_002:0639b06": "謂津潤滑澤。不枯澀故。六安和者。謂安靜和緩。絕",
    "X22n0424_002:0639b07": "迅汎故。七除飢渴者。謂水僅止渴。今兼療飢。有勝",
    "X22n0424_002:0639b08": "力故。八長養諸根者。謂增長養育身心內外故。觀",
    "X22n0424_002:0639b09": "疏八德者。一輕。二清。三冷。四輭。五美。六不臭。七飲",
    "X22n0424_002:0639b10": "時調適。八飲已無患。與上大同小異。此合輕輭。彼",
    "X22n0424_002:0639b11": "分為二。此無不臭。彼缺潤澤。及與安和。然義則互",
    "X22n0424_002:0639b12": "見。以澄淨清冷。必無臭惡。既輕且輭。豈不安和。略",
    "X22n0424_002:0639b13": "少潤澤。故云小異。又彼配六入。此則澄淨色入。甘",
    "X22n0424_002:0639b14": "美味入。至云長養諸根。則耳鼻身意。皆攝之矣。又",
    "X22n0424_002:0639b15": "大本云。大河之下。金沙布地。有諸天香。世無能喻。",
    "X22n0424_002:0639b16": "隨水散馥。雜水流芳。皆香入之證也。下文說法。是",
    "X22n0424_002:0639b17": "聲入與法入證也。問。甘美輕輭。除飢長根。此方所",
    "X22n0424_002:0639b18": "無。則誠然矣。凡水悉皆清冷。悉皆潤澤。何彼水以",
    "X22n0424_002:0639b19": "二獨稱功德。答。此水雖亦清冷。逢日則炎。遇火則",
    "X22n0424_002:0639b20": "沸。彼縱劫火臨之。清冷自如。終不炎沸故。此水雖",
    "X22n0424_002:0639b21": "亦潤澤。日曬則乾。火逼則涸。彼縱劫火臨之。潤澤",
    "X22n0424_002:0639b22": "自如。終不乾涸故。金沙者。觀經云。真金為渠。渠下",
    "X22n0424_002:0639b23": "皆雜色金剛而為底沙。大本云。純一寶池。底沙亦",
    "X22n0424_002:0639b24": "以一寶。黃金池者。白銀底沙。水晶池者。瑠璃底沙。",
    "X22n0424_002:0639c01": "二寶為池。底沙亦二。乃至七寶亦復如是。今止金",
    "X22n0424_002:0639c02": "沙。文省便故。",
    "X22n0424_002:0639c03": "【疏】又大本敘寶池水畢。復開三種殊勝妙用。一水",
    "X22n0424_002:0639c04": "能隨意。二水能說法。三浴畢進業。",
    "X22n0424_002:0639c05": "【鈔】隨意者。大本云。諸上善人入七寶池。澡雪身體。",
    "X22n0424_002:0639c06": "意欲令水沒足。水即沒足。欲令至膝。水即至膝。欲",
    "X22n0424_002:0639c07": "令至腰。至腋。至頸。及灌其身。悉如其意。欲令還復。",
    "X22n0424_002:0639c08": "水即還復。調和冷暖。無不順適。開神悅體。滌蕩情",
    "X22n0424_002:0639c09": "慮。清明澄潔。淨若無形。是水本無心。能隨人心意",
    "X22n0424_002:0639c10": "所欲也。說法者。大本云。微瀾洄流。轉相灌注。不遲",
    "X22n0424_002:0639c11": "不疾。安詳徐逝。波揚無量自然妙聲。或聞佛聲。或",
    "X22n0424_002:0639c12": "聞法聲。或聞僧聲。寂靜聲。空無我聲。大慈悲聲。波",
    "X22n0424_002:0639c13": "羅密聲。十力無畏不共法聲。諸通慧聲。無所作聲。",
    "X22n0424_002:0639c14": "不起滅聲。無生忍聲。乃至甘露灌頂。眾妙法聲。稱",
    "X22n0424_002:0639c15": "其所欲。無不聞者。發清淨心。成熟諸根。永不退於",
    "X22n0424_002:0639c16": "無上菩提。是水本無情。善能說諸妙法也。浴畢進",
    "X22n0424_002:0639c17": "業者。大本云。既皆浴已。或各坐於蓮華之上。又云。",
    "X22n0424_002:0639c18": "有在地講經者。誦經者。自說經者。授經者。聽經者。",
    "X22n0424_002:0639c19": "念經者。思道者。坐禪一心者。經行者。有在虗空中",
    "X22n0424_002:0639c20": "講經者。乃至坐禪經行者。各隨其質而有所得。未",
    "X22n0424_002:0639c21": "得四果者。因得四果。未得不退轉地菩薩。得不退",
    "X22n0424_002:0639c22": "轉。是水不但以可浴為功。又能利益於既浴之後",
    "X22n0424_002:0639c23": "也。以上三種殊勝。皆攝寶池德水中故。又後出經",
    "X22n0424_002:0639c24": "偈云。但有河水流。音響如說經。是也。",
    "X22n0424_002:0640a01": "【疏】稱理。則自性汪洋沖融。是寶池義。自性悉備一",
    "X22n0424_002:0640a02": "切功德。是德水義。",
    "X22n0424_002:0640a03": "【鈔】汪洋沖融者。汪。深貌。自性深玄無盡。如池底故。",
    "X22n0424_002:0640a04": "洋。廣貌。自性廣遠無際。如池量故。沖融者。中和貌。",
    "X22n0424_002:0640a05": "自性非真非俗。純粹至善。如池純以寶成故。備諸",
    "X22n0424_002:0640a06": "功德者。自性無染。即澄淨德。自性無煩。即清涼德。",
    "X22n0424_002:0640a07": "自性無惡。即甘美德。自性無我。即輕輭德。自性無",
    "X22n0424_002:0640a08": "竭。即潤澤德。自性無暴。即安和德。自性無乏。即除",
    "X22n0424_002:0640a09": "飢渴德。自性出生一切萬善。即長養德。又自性順",
    "X22n0424_002:0640a10": "萬物而無情。上行則入聖流。聖無所增。下行則入",
    "X22n0424_002:0640a11": "凡流。凡無所減。不變隨緣。周徧法界。所謂流注華",
    "X22n0424_002:0640a12": "間。及諸梁棟者也。永明云。水有十德。同真性故。意",
    "X22n0424_002:0640a13": "正如是。定水湛然滿。浴此無垢人。無垢亦無淨。是",
    "X22n0424_002:0640a14": "名八功德。",
    "X22n0424_002:0640a15": "○二階閣。",
    "X22n0424_002:0640a16": "四邊階道。金銀瑠璃玻瓈合成。上有樓閣。亦以金銀",
    "X22n0424_002:0640a17": "瑠璃玻瓈硨磲赤珠瑪瑙而嚴飾之。",
    "X22n0424_002:0640a18": "【疏】四邊者。中為池水。周圍四邊為階道也。金者。梵",
    "X22n0424_002:0640a19": "語蘇伐羅。銀者。梵語阿路巴。瑠璃者。此云青色寶。",
    "X22n0424_002:0640a20": "玻瓈者。此云水玉。硨磲者。此云大貝。赤珠者。梵語",
    "X22n0424_002:0640a21": "鉢摩羅伽。瑪瑙者。梵語鉢摩羅伽隷。以斯七寶莊",
    "X22n0424_002:0640a22": "嚴較飾也。",
    "X22n0424_002:0640a23": "【鈔】階道者。離地曰階。坦途曰道。樓閣者。重屋曰樓。",
    "X22n0424_002:0640a24": "岑樓曰閣。如觀經言。黃金地上。一一寶中。五百色",
    "X22n0424_002:0640b01": "光。其光如華。成光明臺。樓閣千萬。百寶合成。大本",
    "X22n0424_002:0640b02": "云。阿彌陀佛。講堂精舍。宮殿樓閣。皆以七寶。勝於",
    "X22n0424_002:0640b03": "此界第六天上天帝所居。百千萬倍。菩薩所居。亦",
    "X22n0424_002:0640b04": "復如是。諸天及人。宮宇樓閣。稱其形色高下大小。",
    "X22n0424_002:0640b05": "或以一寶二寶。至無量寶。又佛地論云。且說七寶。",
    "X22n0424_002:0640b06": "其實淨土無量妙寶。故知曰四寶者。文省便也。又",
    "X22n0424_002:0640b07": "華嚴入法界品云。危樓迥帶。閣道傍出。棟宇相承。",
    "X22n0424_002:0640b08": "窗闥交暎。階墀軒檻。種種滿足。一切皆以妙寶莊",
    "X22n0424_002:0640b09": "嚴。即斯義也。又大本云。是諸樓閣。有隨意高大。浮",
    "X22n0424_002:0640b10": "於空中。若雲氣者。有不能隨意高大。止在地上者。",
    "X22n0424_002:0640b11": "以求道時。德有厚薄所致。又云。樓觀欄楯。瓔珞覆",
    "X22n0424_002:0640b12": "上。皆作五音。又觀經云。樓閣兩邊。各有華幢。無量",
    "X22n0424_002:0640b13": "樂器。以為莊嚴。八種清風。鼓此樂器。演說苦空無",
    "X22n0424_002:0640b14": "常無我之音。以是推之。則此止言樓閣。不分佛及",
    "X22n0424_002:0640b15": "菩薩天人。亦不分在空在地。亦不言樂音演法。悉",
    "X22n0424_002:0640b16": "文省也。金者四義。一色無變。二體無垢。三轉作無",
    "X22n0424_002:0640b17": "我。四能令人富。銀四義同。而功稍劣。瑠璃青色。是",
    "X22n0424_002:0640b18": "其正譯。又名不遠者。不遠。山名。山出此寶。以近波",
    "X22n0424_002:0640b19": "羅奈城故。水玉者。今水晶也。硨磲言大貝者。貝為",
    "X22n0424_002:0640b20": "海中介蟲。大者名寶。一云非梵語。以其似車之渠。",
    "X22n0424_002:0640b21": "渠者。網也。赤珠者。佛地論云。赤蟲所出。有天赤珠。",
    "X22n0424_002:0640b22": "名因陀羅。非世所有。大論。真珠或出魚腹。或出蛇",
    "X22n0424_002:0640b23": "腦。或出蚌胎。或生竹中。則色非定赤。故以前譯為",
    "X22n0424_002:0640b24": "正。瑪瑙者。或云丹丘之野。鬼血所化。一云如馬腦",
    "X22n0424_002:0640c01": "故。莊嚴者。有整齊義。較飾者。有文彩義。以斯嚴飾。",
    "X22n0424_002:0640c02": "則如前或以一寶二寶。乃至七寶之類是也。又此",
    "X22n0424_002:0640c03": "七寶。姑取名同此方。實則不類。如天金天銀。已非",
    "X22n0424_002:0640c04": "人世所有。何況彼土。",
    "X22n0424_002:0640c05": "【疏】又七寶者。常喻取貴重義。如梵網中說。",
    "X22n0424_002:0640c06": "【鈔】貴重者。梵網經菩薩心地品。言棄捨大乘經律",
    "X22n0424_002:0640c07": "不學。而學外道二乘邪見等者。如捨七寶。反取瓦",
    "X22n0424_002:0640c08": "礫。對瓦礫言。故知寶者取貴重義。正明二土淨穢",
    "X22n0424_002:0640c09": "不同。令忻厭故。問。堯處茆茨。箕諫象玉。世間王臣。",
    "X22n0424_002:0640c10": "且崇素樸。淨土菩薩。何貴寶嚴。答。此有二義。一者。",
    "X22n0424_002:0640c11": "上智之士。知心淨則土自淨。正勝則依必強。理固",
    "X22n0424_002:0640c12": "有然。心實無著。喻如舜在畎畝。躬荷犂鋤。一承堯",
    "X22n0424_002:0640c13": "禪。警蹕冤旒。不期自辦。舜何樂焉。故曰有天下而",
    "X22n0424_002:0640c14": "不與也。二者。曲為鈍根凡夫。須示苦樂。令生忻厭。",
    "X22n0424_002:0640c15": "先以欲鉤牽。後令入佛智。喻如正厄饑寒之國。忽",
    "X22n0424_002:0640c16": "聞飽暖之鄉。方沈幽暗之崖。乍覩光明之境。豈不",
    "X22n0424_002:0640c17": "身心踊躍。舍故即新。但得往生。終成解脫。方便接",
    "X22n0424_002:0640c18": "引。當如是耳。",
    "X22n0424_002:0640c19": "【疏】稱理。則自性平直。是階道義。自性高邃。是樓閣",
    "X22n0424_002:0640c20": "義。自性具足功德法財。是七寶義。",
    "X22n0424_002:0640c21": "【鈔】平直者。自性解脫自在。離諸垢汙。曠闊坦夷。無",
    "X22n0424_002:0640c22": "有偏陂。是名階道。高邃者。自性迥超塵境。觀照不",
    "X22n0424_002:0640c23": "遺。囊括虗空。廣博無盡。是名樓閣。功德法財者。自",
    "X22n0424_002:0640c24": "性常而不遷。淨而不染。我而隨緣不礙。樂而富有",
    "X22n0424_002:0641a01": "不虧。是名金銀。自性內外明徹。無障無礙。是名瑠",
    "X22n0424_002:0641a02": "璃。自性本體潔白。離過絕非。是名硨磲。自性光明",
    "X22n0424_002:0641a03": "熾然。是名赤珠。自性堅實不易。是名瑪瑙。眾美畢",
    "X22n0424_002:0641a04": "具。資成法身。是名嚴飾也。且善財徧歷重城。博參",
    "X22n0424_002:0641a05": "羣彥。最後於彌勒樓閣。彈指而登。今但持名。不涉",
    "X22n0424_002:0641a06": "迴塗。便居妙境。其如終日寶階行。自稱迷路漢。可",
    "X22n0424_002:0641a07": "謂倚門彈指。不知身在玉樓中者也。惜哉。",
    "X22n0424_002:0641a08": "○三蓮華。",
    "X22n0424_002:0641a09": "池中蓮華。大如車輪。青色青光。黃色黃光。赤色赤光。",
    "X22n0424_002:0641a10": "白色白光。微妙香潔。",
    "X22n0424_002:0641a11": "【疏】上言池外。今表池中。蓮華。梵語芬陀利。亦云優",
    "X22n0424_002:0641a12": "鉢羅。亦云鉢特摩。亦云拘勿頭。",
    "X22n0424_002:0641a13": "【鈔】梵語芬陀利。此云白蓮華。未開名屈摩羅。將落",
    "X22n0424_002:0641a14": "名迦摩羅。處中正開。名芬陀利。優鉢羅者。青蓮華",
    "X22n0424_002:0641a15": "也。鉢特摩者。紅蓮華也。拘勿頭者。黃蓮華也。",
    "X22n0424_002:0641a16": "【疏】車輪者。言其形也。大小無定。婆沙等說。種種不",
    "X22n0424_002:0641a17": "同。各隨機見。",
    "X22n0424_002:0641a18": "【鈔】車輪大小者。婆沙論云。輪王千輻金輪。周圓十",
    "X22n0424_002:0641a19": "五里。華嚴鈔云。金輪大一由旬觀經云。一一池中。",
    "X22n0424_002:0641a20": "有六十億七寶蓮華。團圓正等十二由旬。大本云。",
    "X22n0424_002:0641a21": "池中蓮華。或一由旬。乃至百由旬。千由旬。而人世",
    "X22n0424_002:0641a22": "車輪。大不逾丈。不可以此而為定準。又云。眾寶蓮",
    "X22n0424_002:0641a23": "華。周徧世界。一一寶華。有無量百千億葉。按經別",
    "X22n0424_002:0641a24": "蓮華勝劣三種。十葉。百葉。千葉。今曰無量百千億",
    "X22n0424_002:0641b01": "葉。葉既無量。則華之大。亦無量矣。又如來藏經云。",
    "X22n0424_002:0641b02": "爾時世尊於栴檀重閣。正坐道場。而現神變。有千",
    "X22n0424_002:0641b03": "葉蓮華。大如車輪。華中化佛。各放無數百千光明。",
    "X22n0424_002:0641b04": "故知車輪不可思議。寧得局以人世常所御車而",
    "X22n0424_002:0641b05": "為限量。隨機者。以或小或大。繇其因地念佛。功有",
    "X22n0424_002:0641b06": "勝劣。機感自致耳。乃有以華如車輪。抑此經為散",
    "X22n0424_002:0641b07": "善。蓋未考於輪義。",
    "X22n0424_002:0641b08": "【疏】大如車輪。且喻形體。以輪喻德。亦有多義。",
    "X22n0424_002:0641b09": "【鈔】形體者。輪體圍圓。有蓮象也。多義者。又輪有轉",
    "X22n0424_002:0641b10": "義。此蓮華者。托孕眾生。易凡成聖。即轉義故。又輪",
    "X22n0424_002:0641b11": "有輾義。此蓮華者。不染汙濁。破除煩惱。即輾義故。",
    "X22n0424_002:0641b12": "又輪有飛行義。聖王金輪。一日之中。遶四天下。此",
    "X22n0424_002:0641b13": "蓮華者。徧至十方。接彼念佛眾生。歸於極樂。即飛",
    "X22n0424_002:0641b14": "行義故。餘不煩舉。",
    "X22n0424_002:0641b15": "【疏】青黃赤白。言其色也。不唯舉色。而言光者。此土",
    "X22n0424_002:0641b16": "蓮華。有色無光故。但舉四色者。省文也。",
    "X22n0424_002:0641b17": "【鈔】四色解見前疏。光者。後色而發。如珠瑩潔。則能",
    "X22n0424_002:0641b18": "發光。彼土蓮華至為清淨。故有光也。大本云。青色",
    "X22n0424_002:0641b19": "青光。白色白光。玄黃朱紫之色。其光亦然。煒燁煥",
    "X22n0424_002:0641b20": "爛。明耀日月。一一華中。出三十六百千億光。一一",
    "X22n0424_002:0641b21": "光中。出三十六百千億佛。一一諸佛。又放百千光",
    "X22n0424_002:0641b22": "明。普為十方眾生說微妙法。據此。則青白玄黃朱",
    "X22n0424_002:0641b23": "紫。已成六色。而佛地論復云七寶。故知四色。其文",
    "X22n0424_002:0641b24": "省故。其實蓮華具無量色。具無量光也。又不言說",
    "X22n0424_002:0641c01": "法者。亦文省故。",
    "X22n0424_002:0641c02": "【疏】微妙香潔。言其德也。舉四德者。亦文省故。",
    "X22n0424_002:0641c03": "【鈔】四德者。離垢是蓮華正義。推廣其義。略說為四。",
    "X22n0424_002:0641c04": "一言微者。復有四義。二同二別。一者。根潛池底。不",
    "X22n0424_002:0641c05": "可窺視。是為幽微。二者。不生高原陸地。與繁華麗",
    "X22n0424_002:0641c06": "蕊而爭妍豔。是為隱微。三者。觀經言一一葉上有",
    "X22n0424_002:0641c07": "八萬四千脈。猶如天畫。是為細微。四者。七寶所成。",
    "X22n0424_002:0641c08": "珍奇粹美。是為精微。前二通於此方。後二彼國獨",
    "X22n0424_002:0641c09": "擅。故二同二別。二言妙者。復有十二義。四同八別。",
    "X22n0424_002:0641c10": "一者。方華即果。不待華落。是為因果同時妙。二者。",
    "X22n0424_002:0641c11": "染而不染。不染而染。是為垢淨雙非妙。三者。一華",
    "X22n0424_002:0641c12": "徧圍於子外。眾子羅列於華中。是為總別齊彰妙。",
    "X22n0424_002:0641c13": "四者。晝則開敷。夜則還合。是為隱顯隨宜妙。五者。",
    "X22n0424_002:0641c14": "巨蓮在中。而有百千萬億蓮華以為眷屬。是為主",
    "X22n0424_002:0641c15": "伴相參妙。六者。上中下品。各三成九。九九無量。隨",
    "X22n0424_002:0641c16": "其宿修。不相錯謬。是為勝劣分明妙。七者。大一由",
    "X22n0424_002:0641c17": "旬。乃至百千萬億由旬。是為小大無定妙。八者。不",
    "X22n0424_002:0641c18": "以春生。不以秋瘁。亘古常新。是為寒暑不遷妙。九",
    "X22n0424_002:0641c19": "者。朱紫玄黃。或復純白。雜色雜光。亦復如是。是為",
    "X22n0424_002:0641c20": "彩素交輝妙。十者。生於彼國。而能從空來至此土。",
    "X22n0424_002:0641c21": "迎取當生。是為動靜一源妙。十一者。諸佛菩薩。結",
    "X22n0424_002:0641c22": "跏其中。念佛眾生。托質其內。是為凡聖兼成妙。十",
    "X22n0424_002:0641c23": "二者。此方念佛。華即標名。勤惰纔分。榮枯頓異。是",
    "X22n0424_002:0641c24": "為感應冥符妙。前四後八。同別可知。三言香者。此",
    "X22n0424_002:0642a01": "方彼國相較勝劣。亦有二義。一者。此方則出汙泥",
    "X22n0424_002:0642a02": "中。宜為所溷。而清馨澹然。是為穢中香。二者。彼國",
    "X22n0424_002:0642a03": "則如大本言。光色既異。香氣亦異。芬芳馥郁。不可",
    "X22n0424_002:0642a04": "勝言。故青蓮華香。白蓮華香。誦斯偈者。尚致口出",
    "X22n0424_002:0642a05": "蓮華之香。超一切香。香無與比。是為香中香。則知",
    "X22n0424_002:0642a06": "此方之香。已勝餘華。彼國乃勝而又勝者也。四言",
    "X22n0424_002:0642a07": "潔者。此彼勝劣。亦有二義。一者。此方則出汙泥中。",
    "X22n0424_002:0642a08": "宜為所染。而瑩然清淨。是為垢中潔。二者。彼國則",
    "X22n0424_002:0642a09": "根自金沙。異濁土故。生從德水。異常流故。質成妙",
    "X22n0424_002:0642a10": "寶。異凡卉故。超一切潔。潔無與比。是為潔中潔。勝",
    "X22n0424_002:0642a11": "而又勝。例上可知。以上從其切近。略表四德。若廣",
    "X22n0424_002:0642a12": "演之。亦應無量。問。有謂下品下生。生鐵蓮華。其說",
    "X22n0424_002:0642a13": "然否。答。未見佛說。如上所明。色不止四。有七寶華。",
    "X22n0424_002:0642a14": "則知金蓮華者。黃色所攝。玻璃硨磲。及與銀蓮。白",
    "X22n0424_002:0642a15": "色所攝。赤珠瑪瑙。紅色所攝。乃至瑠璃。亦黃色攝。",
    "X22n0424_002:0642a16": "推而廣之。帝青蓮華。青色所攝。如真珠等。亦白色",
    "X22n0424_002:0642a17": "攝。以是參合。應無鐵蓮。鐵於五金。金所賤故。鐵於",
    "X22n0424_002:0642a18": "七寶。寶所無故。九品下生。猶勝天宮。天宮皆以寶",
    "X22n0424_002:0642a19": "成。不聞有鐵。況在西方。何得有此。",
    "X22n0424_002:0642a20": "【疏】又蓮華者。往生彼國托質之所。念佛之人。特宜",
    "X22n0424_002:0642a21": "知此。",
    "X22n0424_002:0642a22": "【鈔】托質者。未證無生。生必有托。六趣眾生。則中陰",
    "X22n0424_002:0642a23": "之身。自求父母。往生善土。則一彈指頃。蓮華化生",
    "X22n0424_002:0642a24": "下文一心不亂。即得往生阿彌陀佛極樂國土。即",
    "X22n0424_002:0642b01": "是生此蓮華中也。是蓮華者。乃卸凡殻之玄宮。安",
    "X22n0424_002:0642b02": "慧命之神宅。往詣之國。號曰蓮邦。同修之友。號曰",
    "X22n0424_002:0642b03": "蓮社。約禪誦之期。號曰蓮漏。定趨向之極。號曰蓮",
    "X22n0424_002:0642b04": "宗。重其事也。修淨土者。若禮佛時。當想己身在蓮",
    "X22n0424_002:0642b05": "華中作禮。佛在蓮華中受我禮敬。若念佛時。當想",
    "X22n0424_002:0642b06": "己身在蓮華中。結跏趺坐。佛在蓮華中。接外於我。",
    "X22n0424_002:0642b07": "然後一心持名。昔有二僧。作蓮華開合想。遂得往",
    "X22n0424_002:0642b08": "生。況復加之一心持名而不生者。問。此經不兼色",
    "X22n0424_002:0642b09": "像。今胡乃爾。答。有專主故。兼亦無礙。如菩薩偏行",
    "X22n0424_002:0642b10": "六度時。以施為專主。餘非不修。但隨力隨分。今念",
    "X22n0424_002:0642b11": "佛亦然。專主於觀想者。少時持名。專主於持名者。",
    "X22n0424_002:0642b12": "少時觀想。亦隨力隨分之意也。所謂不兼色像者。",
    "X22n0424_002:0642b13": "蓋恐一心執持名號。又一心觀想色像。不唯心無",
    "X22n0424_002:0642b14": "二用。而兩事雙行。輕重不分。俱無成就耳。苟明於",
    "X22n0424_002:0642b15": "正助之義。則一心持名以為其正。少時之助。助亦",
    "X22n0424_002:0642b16": "歸正。如火益薪。復有何礙。",
    "X22n0424_002:0642b17": "【疏】稱理。則自性清淨光明。是蓮華義。",
    "X22n0424_002:0642b18": "【鈔】清淨。表色。自性纖塵不立故。光明。表光。自性萬",
    "X22n0424_002:0642b19": "法朗然故。佛地論云。如是假實之色。皆不離佛淨",
    "X22n0424_002:0642b20": "心。即此淨心。能顯假實之色。故經云。青色青光。黃",
    "X22n0424_002:0642b21": "色黃光等。是光色不二。寂照雙融也。又自性寂。是",
    "X22n0424_002:0642b22": "華合義。自性照。是華開義。自性具足一切善法。是",
    "X22n0424_002:0642b23": "微妙香潔義。然則不離塵境。未浴寶池。常在蓮華",
    "X22n0424_002:0642b24": "中。經行及坐臥。",
    "X22n0424_002:0642c01": "○四總結。",
    "X22n0424_002:0642c02": "舍利弗。極樂國土。成就如是功德莊嚴。",
    "X22n0424_002:0642c03": "【疏】如上欄網行樹。池閣蓮華。種種莊嚴。皆是阿彌",
    "X22n0424_002:0642c04": "陀佛因中所發大願。及願後所修大行。無量功德",
    "X22n0424_002:0642c05": "之所成就也。如華嚴中願行。亦同此意。",
    "X22n0424_002:0642c06": "【鈔】願以起行。行以實願。菩薩因地。莫不皆然。行滿",
    "X22n0424_002:0642c07": "願遂。名為成就。因中者。為法藏比丘時也。言願者。",
    "X22n0424_002:0642c08": "所發四十八願也。有願云。我作佛時。生我剎者。皆",
    "X22n0424_002:0642c09": "於七寶水池。蓮華化生。又願云。我作佛時。我剎中",
    "X22n0424_002:0642c10": "自地以上。至於虗空。皆有宮殿樓閣。池流華樹。悉",
    "X22n0424_002:0642c11": "以無量眾寶百千種香而共合成。又云。若我成佛。",
    "X22n0424_002:0642c12": "周徧國中諸莊嚴具。無有眾生。能總演說。是為大",
    "X22n0424_002:0642c13": "願。言行者。大本云。法藏比丘。於世自在王佛所。攝",
    "X22n0424_002:0642c14": "取二十一億佛剎清淨之行。如彼修持。又云。法藏",
    "X22n0424_002:0642c15": "比丘。發四十八願已。住真實慧。勇猛精進。阿僧祇",
    "X22n0424_002:0642c16": "劫修菩薩行。護身口意。修行六度。了空無相無作。",
    "X22n0424_002:0642c17": "以行教化。致無量眾生發菩提心。是謂大行。言功",
    "X22n0424_002:0642c18": "德者。即此行願。名為功德。大本云。如是積功累德。",
    "X22n0424_002:0642c19": "無量千萬億劫。功德圓備。方得成就斯願。而入佛",
    "X22n0424_002:0642c20": "位。華嚴願行者。華藏世界品云。此華藏莊嚴世界",
    "X22n0424_002:0642c21": "海。是毗盧遮那往昔微塵數佛所。修微塵數大願",
    "X22n0424_002:0642c22": "之所嚴淨。又下云。普賢智地行悉成。一切莊嚴從",
    "X22n0424_002:0642c23": "此出。例法藏願行。亦猶是也。",
    "X22n0424_002:0642c24": "【疏】又功德者。無漏性功德也。復有勝劣。今是勝功",
    "X22n0424_002:0643a01": "德故。",
    "X22n0424_002:0643a02": "【鈔】無漏功德者。初祖以營修世福。為有漏之因。不",
    "X22n0424_002:0643a03": "名功德。又云功德在法身中。則此之大行大願。皆",
    "X22n0424_002:0643a04": "自性無漏功德。非事上人天小果有漏之因也。勝",
    "X22n0424_002:0643a05": "劣者。聲聞菩薩。乃至於佛。皆有功德。小大懸殊。今",
    "X22n0424_002:0643a06": "是彼佛因地。修無量願行之所成就。崇功至德。不",
    "X22n0424_002:0643a07": "可思議。故云勝也。",
    "X22n0424_002:0643a08": "【疏】問。金剛般若謂莊嚴佛土者。實非莊嚴。是名莊",
    "X22n0424_002:0643a09": "嚴。今乃廣陳依正。云何二經意義相背。答。性相不",
    "X22n0424_002:0643a10": "殊。所宗異故。",
    "X22n0424_002:0643a11": "【鈔】性相不殊者。全性起相。全相歸性。性相本非二",
    "X22n0424_002:0643a12": "物。而當經各有所宗。彼經以無相為宗。故唯明第",
    "X22n0424_002:0643a13": "一義相。不取形相。實則清淨心中。身土自現。喻如",
    "X22n0424_002:0643a14": "磨鏡。塵盡像生。其專言性者。蓋即相之性。非棄相",
    "X22n0424_002:0643a15": "而取性也。今經以勸生淨土為宗。故於極樂依正",
    "X22n0424_002:0643a16": "種種莊嚴。反覆開明。令起忻慕。實則相本自空。唯",
    "X22n0424_002:0643a17": "心唯識。其廣陳相者。蓋即性之相。非離性而言相",
    "X22n0424_002:0643a18": "也。為門各別。究竟是同。故知二經。義不相背。",
    "X22n0424_002:0643a19": "【疏】問。諸天宮殿園苑。亦以寶嚴。與此何別。答。麤妙",
    "X22n0424_002:0643a20": "異故。",
    "X22n0424_002:0643a21": "【鈔】麤妙者。如世珠玉。雖均名寶。而質有麤妙。價有",
    "X22n0424_002:0643a22": "重輕。故諸天自下而上。依正莊嚴。從麤漸妙。勝劣",
    "X22n0424_002:0643a23": "迥殊。何況極樂。超越三界。寧不寶嚴之中。獨為最",
    "X22n0424_002:0643a24": "勝。經云。輪王亦有三十二相。而不及佛。即此意也。",
    "X22n0424_002:0643b01": "【疏】又此功德。雖佛力成就。亦兼繇眾生。以心淨土",
    "X22n0424_002:0643b02": "淨故。",
    "X22n0424_002:0643b03": "【鈔】兼繇眾生者。維摩經云。直心是菩薩淨土。菩薩",
    "X22n0424_002:0643b04": "成佛時。不諂眾生。來生其國。深心是菩薩淨土。菩",
    "X22n0424_002:0643b05": "薩成佛時。具足功德眾生。來生其國。乃至萬行。悉",
    "X22n0424_002:0643b06": "亦如是。是以此方念佛。彼土蓮成。則極樂種種清",
    "X22n0424_002:0643b07": "淨莊嚴。雖彼佛為菩薩時之所成就。而謂勤修淨",
    "X22n0424_002:0643b08": "業眾生。共與成就。亦可也。故曰隨其心淨則佛土",
    "X22n0424_002:0643b09": "淨。",
    "X22n0424_002:0643b10": "【疏】稱理。則自性能生萬法。是莊嚴義。",
    "X22n0424_002:0643b11": "【鈔】六祖云。何期自性能生萬法。華嚴經云。一切寶",
    "X22n0424_002:0643b12": "鈴網。解一切法如幻心所生。一切寶樓閣。無著善",
    "X22n0424_002:0643b13": "根無生善根所生。乃至衣葢幢座等。莫不皆然。又",
    "X22n0424_002:0643b14": "云。此華藏莊嚴世界海中。若山河。乃至樹林塵毛",
    "X22n0424_002:0643b15": "等處。一一皆是稱真如法界。具無邊德。是故當知",
    "X22n0424_002:0643b16": "淨土唯心。更無外境。",
    "X22n0424_002:0643b18": "佛說阿彌陀經疏鈔卷第二"
}