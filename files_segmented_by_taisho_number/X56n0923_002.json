{
    "X56n0923_002:0136b10": "止觀義例隨釋卷第二",
    "X56n0923_002:0136b11": "永嘉沙門　處元　述",
    "X56n0923_002:0136b12": "次消釋體勢。又更為二。一文體勢。二義體勢。初文體",
    "X56n0923_002:0136b13": "勢亦為十例。",
    "X56n0923_002:0136b14": "釋曰。此分科文也。以第三文義消釋例中有二。一",
    "X56n0923_002:0136b15": "詳究文義。二消釋體勢。初文釋竟。今當第二。故云",
    "X56n0923_002:0136b16": "次也。",
    "X56n0923_002:0136b17": "一者法喻廣略。若法略喻廣則展法文與喻相稱。不",
    "X56n0923_002:0136b18": "專守略法以壅喻文。或法廣喻略則攢法對喻。或開",
    "X56n0923_002:0136b19": "喻對法。如如意珠喻不思議境等。或法別喻總。如以",
    "X56n0923_002:0136b20": "大車喻於十法則開彼總喻以對十法。若以善畫勝",
    "X56n0923_002:0136b21": "堂為喻。不須開對但略合而已。若法喻俱總。如以虗",
    "X56n0923_002:0136b22": "空喻於法界。若法喻俱別。隨文對消可以意得。",
    "X56n0923_002:0136b23": "釋曰。此文例出止觀一部及諸文中凡有用喻無",
    "X56n0923_002:0136b24": "出於右。亦是教於學止觀者及講說師。臨於喻文",
    "X56n0923_002:0136c01": "駐意若此。言若法略喻廣至以壅喻文者。法略喻",
    "X56n0923_002:0136c02": "廣。如妙經藥王品十喻歎教法只是一略也。十喻",
    "X56n0923_002:0136c03": "歎之廣也。言則展法文與喻相稱者。如初喻云。譬",
    "X56n0923_002:0136c04": "如一切川流江河諸水之中海為第一。喻也。此法",
    "X56n0923_002:0136c05": "華經亦復如是。合也。於諸如來所說經中最為深",
    "X56n0923_002:0136c06": "大(〔展法配喻也〕)。乃至第十如清涼池等。一一皆爾。此則",
    "X56n0923_002:0136c07": "法略廣展於法而稱喻也。言法廣喻略者。如五佛",
    "X56n0923_002:0136c08": "開權顯實。法廣也。如優曇華。喻略也。攢五佛施開",
    "X56n0923_002:0136c09": "之廣。總為優曇華之難遇。即是攢聚廣法而從略",
    "X56n0923_002:0136c10": "喻也。言或開喻對法如如意珠者。此初乘觀法不",
    "X56n0923_002:0136c11": "思議境文末云。如如意珠。天上勝寶。狀如芥粟。有",
    "X56n0923_002:0136c12": "大功能。淨妙五欲。七寶琳琅。非內蓄。非外入。不謀",
    "X56n0923_002:0136c13": "前後。不擇多少。不作麤妙。稱意豐儉。降雨穰穰不",
    "X56n0923_002:0136c14": "添不盡。葢是色法尚能如此。況心神靈妙寧不具",
    "X56n0923_002:0136c15": "一切法耶(全文)。今謂舉此一喻總喻不思議境之三",
    "X56n0923_002:0136c16": "境也。狀如芥粟。喻一念也。有大功能。歎一念也。淨",
    "X56n0923_002:0136c17": "妙五欲七寶琳等。明所具也。此喻性德境也。非內",
    "X56n0923_002:0136c18": "蓄。不自也。非外入。不他也。不共無因從而可知。此",
    "X56n0923_002:0136c19": "喻修德境也。降雨穰穰等。喻化他境也。豈非開喻",
    "X56n0923_002:0136c20": "對法耶。又復應知。不思議境雖有三境。只是最初",
    "X56n0923_002:0136c21": "一乘觀法正在性境。修德化他為成性境。如何纂",
    "X56n0923_002:0136c22": "者便以修德不思議境為唯識事觀耶。却令常坐",
    "X56n0923_002:0136c23": "行人即便縱任三性耶。極為無狀。極為可笑。世有",
    "X56n0923_002:0136c24": "以修德境為能觀者。尚未肯以為唯識觀。況正見",
    "X56n0923_002:0137a01": "者乎。若辨此二之得失者。俱是亡羊之人。安足論",
    "X56n0923_002:0137a02": "耶。言或法別喻總。如以大車喻於十乘。則彼總喻",
    "X56n0923_002:0137a03": "以對十法者。乃十乘觀法文後總舉大車以譬十",
    "X56n0923_002:0137a04": "法。此喻總也。若開總喻對十法者。如云其車高廣",
    "X56n0923_002:0137a05": "不思議境也。幰葢等發心也。安置丹枕內枕休息",
    "X56n0923_002:0137a06": "萬行巧安也。外枕動靜不常通塞也。乃至遊於四",
    "X56n0923_002:0137a07": "方之前安忍離愛等。此開總喻以對十法。已見上",
    "X56n0923_002:0137a08": "文此不具引。言若以善畫勝堂為喻。不須開對但",
    "X56n0923_002:0137a09": "略合而已者。止觀第四生起十乘文後舉喻云。譬",
    "X56n0923_002:0137a10": "如毗首羯磨造得勝堂。不疎不密間隟容綖等。非",
    "X56n0923_002:0137a11": "拙匠所能揆則。又如善畫圖其匡郭寫像偪真等。",
    "X56n0923_002:0137a12": "非填彩人所能點綴。次合譬云。此十重觀法。橫豎",
    "X56n0923_002:0137a13": "收束微妙精巧。將送行人到薩婆若。非暗證禪師",
    "X56n0923_002:0137a14": "誦文法師所能知也。言法喻俱總如以虗空喻於",
    "X56n0923_002:0137a15": "法界。此自可見。若法喻俱別者。如以梯鄧喻漸次。",
    "X56n0923_002:0137a16": "觀金剛寶珠置之日中喻不定觀。通者騰空喻圓",
    "X56n0923_002:0137a17": "頓觀。此可見也。上所釋義引文但撮略舉要。廣則",
    "X56n0923_002:0137a18": "太成繁芿。故止此耳。",
    "X56n0923_002:0137a19": "二者法喻合。三互有互無。隨宜設用存沒適時。",
    "X56n0923_002:0137a20": "釋曰。有法無喻合者有之。理義顯故。根性利故。有",
    "X56n0923_002:0137a21": "法有喻合者有之。以法難曉。故舉喻曉之。喻曉法",
    "X56n0923_002:0137a22": "未顯。故提法以合之。自有有法有喻而無合者。以",
    "X56n0923_002:0137a23": "喻曉法。法已顯故。故不須合。如舉三譬喻顯三止",
    "X56n0923_002:0137a24": "觀等。有合無喻者。未之有也。存沒適時在此而已。",
    "X56n0923_002:0137b01": "三者開合自他。凡列章門。有對自開合。如五略對十",
    "X56n0923_002:0137b02": "廣。有對他開合。如以十廣對五重玄義。有相攝開合。",
    "X56n0923_002:0137b03": "如開上合下。有義立開合。如攝法等。開六開四等。不",
    "X56n0923_002:0137b04": "出自他因果。及文四義二意唯在一。文相若盈若縮",
    "X56n0923_002:0137b05": "多少適時。後數則必使至十。從義則賒促隨宜。",
    "X56n0923_002:0137b06": "釋曰。開合自他凡列章門等者。此舉凡例也。對自",
    "X56n0923_002:0137b07": "開合如五略十廣者。五略只在十廣中一。以大意",
    "X56n0923_002:0137b08": "章開為五略。以此五略對下九廣。并是自行因果",
    "X56n0923_002:0137b09": "化他能所。但有廣略之異。此對自開合也。若以十",
    "X56n0923_002:0137b10": "廣對於妙玄五重玄義。是對他開合也。止觀釋名",
    "X56n0923_002:0137b11": "當釋名也。體相當辨體也。攝法只是體所攝法。方",
    "X56n0923_002:0137b12": "便正觀果報此當宗也。偏圓起教當教相也。彼為",
    "X56n0923_002:0137b13": "消經談玄一向屬解。此乃依經作觀。故屬行也。言",
    "X56n0923_002:0137b14": "相攝開合如開上合下者。止觀第一發心中先簡",
    "X56n0923_002:0137b15": "其非。謂九縛一脫十皆非也。荊谿云。若心若道其",
    "X56n0923_002:0137b16": "非甚多。略言十耳。開上合下者。若二乘為二。則合",
    "X56n0923_002:0137b17": "修羅在鬼畜中。但五道也。此開上合下也。若合二",
    "X56n0923_002:0137b18": "乘為一方便。則開修羅自為一道。則六趣也。雖此",
    "X56n0923_002:0137b19": "上下開合不同。數法須十。言義立開合如攝法等。",
    "X56n0923_002:0137b20": "開六開四乃至意唯在一者。開六即是攝一切理",
    "X56n0923_002:0137b21": "惑智行位教。開四即指此六乃是自行因果化他",
    "X56n0923_002:0137b22": "能所。自因果二。他因果二。故云四也。文四義二意",
    "X56n0923_002:0137b23": "唯在一者。兩因果故。文四只是因果。故云義二。意",
    "X56n0923_002:0137b24": "則唯在一實止觀所攝。故云在一。纂者云。文恐誤。",
    "X56n0923_002:0137c01": "當為六字。此亦不然。在彼攝法既開六科。故云文",
    "X56n0923_002:0137c02": "六等。在此既云開六開四。洎乎開合只約自他因",
    "X56n0923_002:0137c03": "果而言。是故四也。應知在彼必須云六。在此應須",
    "X56n0923_002:0137c04": "云四。非文誤也。文相若盈若縮多少適時後數必",
    "X56n0923_002:0137c05": "須至十者。盈縮只是開合。盈開也。縮合也。或更多",
    "X56n0923_002:0137c06": "更少亦在適時。至後結數必須至十。葢十者數之",
    "X56n0923_002:0137c07": "法也。不忘大章之本也。纂者云。後字誤。當為從字。",
    "X56n0923_002:0137c08": "此亦妄穿鑿耳。言從義則賖促隨宜者。意云數雖",
    "X56n0923_002:0137c09": "必使至十。義則貴在隨宜無定局矣。",
    "X56n0923_002:0137c10": "四者註云云者。若上文已具。或餘部廣存。重展成繁。",
    "X56n0923_002:0137c11": "或廣文非要。若消釋者。須委的處所撮略指示。若傳",
    "X56n0923_002:0137c12": "寫者有闕須填。",
    "X56n0923_002:0137c13": "釋曰。云云之義。輔行據廣雅．說文已釋。於義可見",
    "X56n0923_002:0137c14": "不復重引。上文已具者。指大意章五略生起為顯",
    "X56n0923_002:0137c15": "十廣生起次第。五略已備。故至十廣不復再書次",
    "X56n0923_002:0137c16": "第。故註云云。此上文已具也。或他部廣存者。如止",
    "X56n0923_002:0137c17": "觀第一以四種四諦橫豎對土。文下註云云者。此",
    "X56n0923_002:0137c18": "指淨名疏及本宗諸部明土。此文則略。廣存在彼。",
    "X56n0923_002:0137c19": "如此二文若重展者。文則成繁。故註云云。或廣文",
    "X56n0923_002:0137c20": "非要者。此如發大心中文列十種發心。始於推理",
    "X56n0923_002:0137c21": "終至見他受苦。於義略足。若更廣引諸經論中發",
    "X56n0923_002:0137c22": "心之文。於義非要。是故乃註云云而已。言若消釋",
    "X56n0923_002:0137c23": "者須委的處所撮略指示者。此荊谿教為師傳授",
    "X56n0923_002:0137c24": "者不可通漫。須一一指的撮文之要以示之。如上",
    "X56n0923_002:0138a01": "文已具指五略餘部廣存。如淨名疏等。廣文非要。",
    "X56n0923_002:0138a02": "指十種發心之外。傳寫者有闕須填。如妙經文句",
    "X56n0923_002:0138a03": "消釋經前五事中一時之文。約觀一釋文下闕註",
    "X56n0923_002:0138a04": "云云。荊谿云。觀心下應注云云。此有闕須填也。",
    "X56n0923_002:0138a05": "五者破立存沒。如破古師及破邪僻。其義壞已不須",
    "X56n0923_002:0138a06": "更存。縱存其名不用其義。或小有不當則有去有取。",
    "X56n0923_002:0138a07": "若破偏破小。破己必立為成一家不思議理。為逗一",
    "X56n0923_002:0138a08": "代不思議化等。",
    "X56n0923_002:0138a09": "釋曰。破立存沒者。謂破古立今存名沒義也。破古",
    "X56n0923_002:0138a10": "師則可見。破邪僻如隨自意中斥邪僻師謬解無",
    "X56n0923_002:0138a11": "行經中婬欲即是道之說。恣意毀犯如無禁捉蛇",
    "X56n0923_002:0138a12": "之類。天台慇懃斥破其義。已壞不須更存。縱使尚",
    "X56n0923_002:0138a13": "存其名。不可更用其義。或小有不當則有去有取。",
    "X56n0923_002:0138a14": "如光宅四一消經。天台有取其四一之名者。用義",
    "X56n0923_002:0138a15": "則去其因一果一。自立理一行一教一人一。依而",
    "X56n0923_002:0138a16": "用之。雖用其名。理趣永別。若破偏小者。破法偏文",
    "X56n0923_002:0138a17": "也。破己必立者。何獨破小四時三教。一切皆破靡",
    "X56n0923_002:0138a18": "有存者。為成止觀不思議理。以麤顯妙是故立之。",
    "X56n0923_002:0138a19": "又為成一代不思議化者。一期化導有權有實有",
    "X56n0923_002:0138a20": "小有大。意在會歸法華。非權非實非小非大。方成",
    "X56n0923_002:0138a21": "不思議化。是故立也。",
    "X56n0923_002:0138a22": "六者長短不同。若大小法相。問答研覈。法喻對當。章",
    "X56n0923_002:0138a23": "門開合。則隨文消釋無俟遠求。如不思議境等及破",
    "X56n0923_002:0138a24": "法徧。必觀歷初後尋求中間。或結長就短或演短令",
    "X56n0923_002:0138b01": "長。是故皆須遠騰文勢方可碎釋。碎釋文顯。必融碎",
    "X56n0923_002:0138b02": "令全。使文理通暢。令一家行門歸趣有在。或總別二",
    "X56n0923_002:0138b03": "釋則以總冠別。別釋義長則擥別歸總。",
    "X56n0923_002:0138b04": "釋曰。長短不同者。舒而展之之謂長。卷而從要之",
    "X56n0923_002:0138b05": "謂短。若大小法相乃至無俟遠求者。此如一家常",
    "X56n0923_002:0138b06": "程釋義。但取文相顯煥。義稱詮旨。理無邪僻。能若",
    "X56n0923_002:0138b07": "此者。於理已足不須遠求。如不思議境等及破法",
    "X56n0923_002:0138b08": "徧等者。意明此等文義不可率爾而消釋之。如初",
    "X56n0923_002:0138b09": "不思議境一乘觀法。必須觀初後求中間。然後方",
    "X56n0923_002:0138b10": "可擥而生解。解已成觀。利他亦然。何者。以不思議",
    "X56n0923_002:0138b11": "境始於的簡陰已。造心修觀則體了一念即三千",
    "X56n0923_002:0138b12": "三千即一念。性德境也。觀之不入瞥起四計。故用",
    "X56n0923_002:0138b13": "四句推而撿之。修德境也。因茲推撿而又起執。云",
    "X56n0923_002:0138b14": "若諸法不自他乃至不無因者。何故經論乃作自",
    "X56n0923_002:0138b15": "他及無因說耶。此疑化他境也。為破此計乃云。諸",
    "X56n0923_002:0138b16": "佛菩薩自行已離四過。化他無妨四說。此乃深觀",
    "X56n0923_002:0138b17": "於空破化他境。次乃結此自他以成三諦。次乃舉",
    "X56n0923_002:0138b18": "三譬喻妙境。次乃明妙境之功能。次乃收攝諸法",
    "X56n0923_002:0138b19": "以成三諦。故此七科從初至後方成不思議境一",
    "X56n0923_002:0138b20": "乘觀法。故令如此觀歷初後尋求中間。遠騰文勢",
    "X56n0923_002:0138b21": "方可碎釋。言或結長就短演短令長者。以不思議",
    "X56n0923_002:0138b22": "境中先以次第顯不次第。故有此示。何者。先指一",
    "X56n0923_002:0138b23": "心生起十界。始地獄終佛界。於一一界示因緣果",
    "X56n0923_002:0138b24": "報等。此演一心之短。出差別十界因果等法。一心",
    "X56n0923_002:0138c01": "頓具則成妙境。故謂之結長就短也。言不思議境",
    "X56n0923_002:0138c02": "等者。等之一字乃是等於發菩提心巧安止觀兩",
    "X56n0923_002:0138c03": "乘觀法。故下便云。及破法徧。纂者謬指前之六章",
    "X56n0923_002:0138c04": "依修多羅而開妙解。等向前也。下文雖有等向於",
    "X56n0923_002:0138c05": "前。在今文中故不可也。今文等字乃是等於下之",
    "X56n0923_002:0138c06": "二乘觀法故也。今具出之發菩提心中演短令長",
    "X56n0923_002:0138c07": "者。於一心中能起九縛。及以一脫具足十非。亦能",
    "X56n0923_002:0138c08": "具發四菩提心。四種之是。若結長就短者。若是若",
    "X56n0923_002:0138c09": "非擥歸一念。是非一如無非法界。為真菩提心也。",
    "X56n0923_002:0138c10": "然揀非顯是雖在五略文中。荊谿既令遠騰文勢。",
    "X56n0923_002:0138c11": "豈不然乎。又上文廣略有無中既以五略發大心",
    "X56n0923_002:0138c12": "為顯數廣文相。略發大心中為文相廣顯數略。則",
    "X56n0923_002:0138c13": "是廣略相顯共成一意。又何疑焉。巧安止觀中指",
    "X56n0923_002:0138c14": "於一心不二止觀開出六十四番。一百二十八番。",
    "X56n0923_002:0138c15": "為演短令長。總結一百二十八番不出一念圓頓",
    "X56n0923_002:0138c16": "止觀。為結長就短也。破法徧中亦以非橫非豎不",
    "X56n0923_002:0138c17": "二止觀以之為短。若演短令長者。則為豎為橫為",
    "X56n0923_002:0138c18": "非橫豎。若結長就短者。則同歸一念非橫非豎而",
    "X56n0923_002:0138c19": "橫而豎不可思議之止觀也。文義如此。纂者不見。",
    "X56n0923_002:0138c20": "謬引輔行云。不思議境文異義一意非一異為結",
    "X56n0923_002:0138c21": "長就短。開向三諦修性自他為演短令長。此非結",
    "X56n0923_002:0138c22": "長演短之義。自是十乘之下皆有。此狂妄亂指。非",
    "X56n0923_002:0138c23": "謬而何。破法徧中結長演短率皆妄謬。不能具引。",
    "X56n0923_002:0138c24": "以總冠別擥別歸總。如諸文說。亦以可見不能具",
    "X56n0923_002:0139a01": "記。",
    "X56n0923_002:0139a02": "七者法喻隱顯。若法隱喻顯則求喻意以消法。若法",
    "X56n0923_002:0139a03": "顯喻隱則求法意以消喻。喻望於合隱顯例然。是則",
    "X56n0923_002:0139a04": "不失文旨上下相承。",
    "X56n0923_002:0139a05": "釋曰。此一節文。荊谿教於學止觀者臨法喻合有",
    "X56n0923_002:0139a06": "隱有顯。當須詳究。言法隱喻顯則求喻意以消法",
    "X56n0923_002:0139a07": "者。此例亦多。今且舉一。如妙法難曉舉喻易彰。故",
    "X56n0923_002:0139a08": "本迹二門施開廢會。此法幽隱人難了者。是故如",
    "X56n0923_002:0139a09": "來舉蓮華喻。天台大師靈山親承此旨。故解釋云。",
    "X56n0923_002:0139a10": "為蓮故華。華開蓮現。華落蓮成。以喻施開廢等三",
    "X56n0923_002:0139a11": "也。本迹二門皆具三義。以喻消法此之謂也。若法",
    "X56n0923_002:0139a12": "顯喻隱求法意以消喻者。止觀第四云。如猪揩金",
    "X56n0923_002:0139a13": "山。眾流入海。此二喻止。喻文既隱。當求法意以顯",
    "X56n0923_002:0139a14": "於喻。令喻從止。又薪熾於火。風益求羅。此二喻觀。",
    "X56n0923_002:0139a15": "喻文既隱。當求法意以顯於喻。令喻從觀。言喻望",
    "X56n0923_002:0139a16": "於合隱顯亦然。即喻顯而合隱求喻意以消合。若",
    "X56n0923_002:0139a17": "喻隱而合顯求合意以消喻。用上法喻隱顯例之。",
    "X56n0923_002:0139a18": "不繁文耳。",
    "X56n0923_002:0139a19": "八者問答迷解。若迷問而不迷答則求答意以設問。",
    "X56n0923_002:0139a20": "若迷答而不迷問則研問文以成答。或問從答生。或",
    "X56n0923_002:0139a21": "孤然釋妨。或因答作並。或從答設難。或答順於問。或",
    "X56n0923_002:0139a22": "答違於問。或答杜於問。或答開問端。",
    "X56n0923_002:0139a23": "釋曰。迷問不迷答者。如止觀第一發心文後料簡",
    "X56n0923_002:0139a24": "云。問。前簡非併言非。今顯是。何故併言是。答。所言",
    "X56n0923_002:0139b01": "併是者皆非縛非脫。故言併是。言併是者。皆上求",
    "X56n0923_002:0139b02": "下化。故輔行引製記之前有人釋此問答云。此中",
    "X56n0923_002:0139b03": "問答。問前判是屬非文者。不然。若準彼為問。應云",
    "X56n0923_002:0139b04": "前既是非俱非。今那是非俱是。準今答意意都不",
    "X56n0923_002:0139b05": "爾。答意但答取三菩薩。何曾復云是非俱是。是故",
    "X56n0923_002:0139b06": "問中通云併非。不云是非俱非。答中但云菩薩俱",
    "X56n0923_002:0139b07": "是。不云九非俱是。若準他意。九非亦須俱是故也。",
    "X56n0923_002:0139b08": "今謂天台問文雖隱答文甚顯。故可求答意以設",
    "X56n0923_002:0139b09": "之於問。問自顯也。若如荊谿所引他人之釋。非但",
    "X56n0923_002:0139b10": "迷問亦乃迷答也。若迷答不迷問者。如序中問云。",
    "X56n0923_002:0139b11": "教境名同相頓爾異。教同圓教境同實相相頓爾",
    "X56n0923_002:0139b12": "異。有漸次等三種之異。此問可見。故不迷也。答中",
    "X56n0923_002:0139b13": "云。然同而不同。不同而同。漸次中六善惡各三。無",
    "X56n0923_002:0139b14": "漏總中三。凡十二不同。故言不定。言十二不同十",
    "X56n0923_002:0139b15": "三不同者。今釋之曰。先修歸戒止火血刀三也。達",
    "X56n0923_002:0139b16": "三善道三也。無漏一位即兩教二乘四也。足前成",
    "X56n0923_002:0139b17": "十也。禪定止欲散一也。慈悲止徧空一也。常住止",
    "X56n0923_002:0139b18": "二邊一也。此三無開合乃成十三不同也。常住是",
    "X56n0923_002:0139b19": "所緣實相。不應數為不同之限。故言十二不同。其",
    "X56n0923_002:0139b20": "無漏總中三一句。人多不曉。昔人作三觀解之。謂",
    "X56n0923_002:0139b21": "無漏空觀。總字假觀。中字中觀。又有人云。無漏總",
    "X56n0923_002:0139b22": "中三者。總三界也。如此解釋真可笑也。而不知是",
    "X56n0923_002:0139b23": "舉總含開三位兼三。故云無漏總中三耳。故言不",
    "X56n0923_002:0139b24": "定者。以不定止觀無別階位。是故寄於漸後結之",
    "X56n0923_002:0139c01": "耳。問從答生。如序中問云。此章同大乘。同實相。同",
    "X56n0923_002:0139c02": "名止觀。何故名辨差。記云。由前答異。將異問同。故",
    "X56n0923_002:0139c03": "云問從答生。或孤然釋妨。如破法徧文末料簡云。",
    "X56n0923_002:0139c04": "問。瓔珞云。第三觀成初地現前。今云何說八地或",
    "X56n0923_002:0139c05": "在初住耶。答。借義相成。或借高成下故言八地。或",
    "X56n0923_002:0139c06": "借下成高故言初住。以瓔珞經明別教義故耳。或",
    "X56n0923_002:0139c07": "因答作並者。如不思議境文初章安十六番私料",
    "X56n0923_002:0139c08": "簡中云。若爾煩惱亦是諸法之本。元為治惑。亦是",
    "X56n0923_002:0139c09": "觀初。病身四大亦是事本。元為治病。亦是觀初。何",
    "X56n0923_002:0139c10": "意不得亦通亦別。此文即是因答作並也。或從答",
    "X56n0923_002:0139c11": "設難者。止觀第一問小乘亦是佛說。何意言非。若",
    "X56n0923_002:0139c12": "言非者不應言漸。答。既分大小。小非所論。今言漸",
    "X56n0923_002:0139c13": "者。從微至著之漸耳。小乘漸者。初後俱不知實相。",
    "X56n0923_002:0139c14": "故非漸也。此即從答設難也。或答順於問。此如常",
    "X56n0923_002:0139c15": "途不俟引證。或答違問。如魔事境後料簡問。魔動",
    "X56n0923_002:0139c16": "竟。好法來。如寒過春來耶。答。未必併爾。此違問答",
    "X56n0923_002:0139c17": "也。亦如諸文有答問。初云是義不然等。皆答違於",
    "X56n0923_002:0139c18": "問也。或答杜於問者。塞其來難也。如止觀第三問",
    "X56n0923_002:0139c19": "初從假入空觀有破有用名二諦觀。第二觀亦有",
    "X56n0923_002:0139c20": "破有用。何不名二諦觀耶。答。前觀已受二諦名。今",
    "X56n0923_002:0139c21": "更從勝受名。名平等觀。又問。第三觀亦有破有用。",
    "X56n0923_002:0139c22": "何不更從勝受名。答。前兩觀有滯。故更破更用。第",
    "X56n0923_002:0139c23": "三觀無滯。但從用受名。不得一例。此答杜於問也。",
    "X56n0923_002:0139c24": "答開問端。如此文第二。然餘文亦多。不能備舉。",
    "X56n0923_002:0140a01": "九者舉例消文。如六度之文。或語勢兼含。應以教定",
    "X56n0923_002:0140a02": "之。使六文一類。若諦若緣諸法皆爾。",
    "X56n0923_002:0140a03": "釋曰。止觀本文六度法相引用甚多。今略舉一二。",
    "X56n0923_002:0140a04": "如隨自意歷諸善中及對治助開中并明六度語",
    "X56n0923_002:0140a05": "勢兼含。應以教定之者。今謂唯三藏生滅事度義",
    "X56n0923_002:0140a06": "非兼含。方等．般若自通教已上義并兼含通教。兼",
    "X56n0923_002:0140a07": "含者。通有因果俱通之六。有別圓入通之六。有藉",
    "X56n0923_002:0140a08": "通開導之六。六度名同。即空之觀其義又同。不以",
    "X56n0923_002:0140a09": "教定。義何所歸。得茲三義區矣。別教菩薩初心用",
    "X56n0923_002:0140a10": "空亦同通教。但緣中道期心異故。然別無別部亦",
    "X56n0923_002:0140a11": "有兼圓者。亦以義定。法無亂也。圓人初心用畢竟",
    "X56n0923_002:0140a12": "空修六度法。是則六法無非法界。由是而知。有生",
    "X56n0923_002:0140a13": "滅．無生．無量．無作之六度矣。使六文自為一類者。",
    "X56n0923_002:0140a14": "不可布施生滅餘五無生也。四諦因緣但是開合",
    "X56n0923_002:0140a15": "之異。準度可知矣。",
    "X56n0923_002:0140a16": "十者以教定法。皆隨其教體以立義宗。或名偏意圓",
    "X56n0923_002:0140a17": "從體以定。",
    "X56n0923_002:0140a18": "釋曰。以教定法等者。法謂四諦．十二因緣．六度等",
    "X56n0923_002:0140a19": "法。以教定此法者。謂三藏生滅乃至圓教無作。言",
    "X56n0923_002:0140a20": "皆隨其教體者。藏隨生滅體乃至圓隨無作體。立",
    "X56n0923_002:0140a21": "義宗者。當教之觀行也。或名偏意圓從體以定者。",
    "X56n0923_002:0140a22": "如淨名．涅槃偏受解脫之名。般若偏受空寂之稱。",
    "X56n0923_002:0140a23": "首楞嚴偏舉於止。法華偏舉於觀。斯皆名偏妙體",
    "X56n0923_002:0140a24": "融具。問。此與第九何別。答。上明六度等兼含故。以",
    "X56n0923_002:0140b01": "教定之。此但直明以教定法。不無異也。",
    "X56n0923_002:0140b02": "二者義體勢亦為十例。",
    "X56n0923_002:0140b03": "釋曰。初文既云文體勢。能詮也。今云義體勢。所詮",
    "X56n0923_002:0140b04": "也。然文非無義。義非無文。蓋從強而言之耳。",
    "X56n0923_002:0140b05": "一者部體本意。凡欲釋義。先思部類。如法華玄。雖諸",
    "X56n0923_002:0140b06": "義之下皆立觀心。然文本意明五重玄義出諸教上",
    "X56n0923_002:0140b07": "則教正觀傍。託事興觀義立觀心教中。則以權實本",
    "X56n0923_002:0140b08": "迹為主。常以五味八教以簡於權。并以世界塵數以",
    "X56n0923_002:0140b09": "簡於迹。若本迹交雜教味疏遺。無以顯於待絕二妙。",
    "X56n0923_002:0140b10": "餘味餘部以類求之則可知矣。若今止觀。縱用諸教。",
    "X56n0923_002:0140b11": "意在十法以成妙觀。則觀正教傍。為顯實理傍通諸",
    "X56n0923_002:0140b12": "教。復為生信傍引諸經。",
    "X56n0923_002:0140b13": "釋曰。先思部類者。始自華嚴。終至法華．涅槃。各以",
    "X56n0923_002:0140b14": "氣類自為部帙。故言部類。言如法華玄諸義之下",
    "X56n0923_002:0140b15": "皆立觀心等者。此諸文之下託事興觀。義立觀心。",
    "X56n0923_002:0140b16": "正意在於判釋法華出諸教上。是故謂之教正觀",
    "X56n0923_002:0140b17": "傍。言教中者。既有教觀二途。故別指教。故云教中。",
    "X56n0923_002:0140b18": "言則以權實本迹為主者。開權顯實開迹顯本為",
    "X56n0923_002:0140b19": "一經主。天台為顯本迹之妙。故以五味八教豎判",
    "X56n0923_002:0140b20": "橫釋。欲令人識味極醍醐。教絕眾典。是故慇勤抵",
    "X56n0923_002:0140b21": "掌指示此迹門也。言并以世界塵數以簡於迹者。",
    "X56n0923_002:0140b22": "此開迹顯本也。經舉喻云。譬如五百千萬億那由",
    "X56n0923_002:0140b23": "他阿僧祇三千大千世界盡抹為塵。過於東方五",
    "X56n0923_002:0140b24": "百千萬億那由他阿僧祇三千大千世界乃下一",
    "X56n0923_002:0140c01": "塵。復過東方如許國土復下一塵。如是東行下盡",
    "X56n0923_002:0140c02": "是塵。又以此下塵國土及不下之土盡以為塵。一",
    "X56n0923_002:0140c03": "塵一劫。本地實成佛來。復過是數無量無邊。此顯",
    "X56n0923_002:0140c04": "實成本也。若本迹交雜而不分。教味乖疏而遺漏。",
    "X56n0923_002:0140c05": "本迹二門待絕二妙無以顯也。餘味餘部以類求",
    "X56n0923_002:0140c06": "之則可知矣者。如華嚴頓部配初乳味。以兼別為",
    "X56n0923_002:0140c07": "主。此中不可以法界為主。自有趣向故也。方等．般",
    "X56n0923_002:0140c08": "若亦然。乃至方等部當漸中味配生酥。以彈斥為",
    "X56n0923_002:0140c09": "主。般若漸末味配熟酥。以被加淘汰為主。故云餘",
    "X56n0923_002:0140c10": "味餘部以類求之則可知矣。言若今止觀縱用諸",
    "X56n0923_002:0140c11": "教意在十法以成妙觀則觀正教傍。為顯三千實",
    "X56n0923_002:0140c12": "理以為觀法大體。是故傍通諸教。雖曰傍通。意成",
    "X56n0923_002:0140c13": "妙觀功亦不淺矣。為令聞者行者起深信故。是故",
    "X56n0923_002:0140c14": "傍引諸經諸論。",
    "X56n0923_002:0140c15": "二者觀教同異。既約法華應須八教。教雖有八頓等",
    "X56n0923_002:0140c16": "四教是佛化儀。藏等四教是佛化法。依法起觀觀則",
    "X56n0923_002:0140c17": "有四。漸既異別更加不定。故觀法則有六。開權顯實",
    "X56n0923_002:0140c18": "會藏等三。漸及不定元知圓極。故佛本意唯佛乘是。",
    "X56n0923_002:0140c19": "如今文隨教。雖復若八若四。本意唯為成一佛乘。",
    "X56n0923_002:0140c20": "釋曰。觀教同異者。觀教名同其體永異。故云同異。",
    "X56n0923_002:0140c21": "如頓．漸．不定教在四時。頓在華嚴。漸在三味。不定",
    "X56n0923_002:0140c22": "寄四時。雖與三種止觀名同。厥體異也。然今三種",
    "X56n0923_002:0140c23": "止觀。通則通宗法華。別則各有所宗(已見上文)。且從通",
    "X56n0923_002:0140c24": "說。故云既約法華應須八教。所以須八教者。非八",
    "X56n0923_002:0141a01": "教無以顯法華之妙。教雖有八等者。此語未開顯",
    "X56n0923_002:0141a02": "前當分之義。頓等四教是佛化儀者。布措藏等令",
    "X56n0923_002:0141a03": "稱適機宜也。藏等四教是佛化法。乃是化儀所用",
    "X56n0923_002:0141a04": "之法。依法起觀觀則有四。所謂生滅．無生．無量．無",
    "X56n0923_002:0141a05": "作之四觀也。天台漸觀既非三時。不定止觀非寄",
    "X56n0923_002:0141a06": "四時。約開顯說會藏等三。漸及不定元知圓極。故",
    "X56n0923_002:0141a07": "佛本意唯佛乘是。更無異途。此佛意也。如今文隨",
    "X56n0923_002:0141a08": "教等者。指此摩訶止觀也。雖有八教四教者。以麤",
    "X56n0923_002:0141a09": "顯妙。以思議顯不思議。部旨唯為成一佛乘三千",
    "X56n0923_002:0141a10": "妙觀耳。",
    "X56n0923_002:0141a11": "三者觀門準則。隨機逗物雖立四門。教法體度無生",
    "X56n0923_002:0141a12": "為首。若消法相為成行解。斥奪比決上下交映。皆悉",
    "X56n0923_002:0141a13": "結撮歸於一乘。",
    "X56n0923_002:0141a14": "釋曰。準則者法度也。聖人化物隨機適時。不可一",
    "X56n0923_002:0141a15": "槩。是故張之以教網。設之以四門。為著有病者說",
    "X56n0923_002:0141a16": "止觀為治有之藥。空門也。為著空病者說止觀為",
    "X56n0923_002:0141a17": "治空之藥。有門也。乃至為雙著病者說止觀為治",
    "X56n0923_002:0141a18": "亦空有之藥。雙非門也。說雖若此。依門入道門門",
    "X56n0923_002:0141a19": "皆融。無復四也。然一化大旨必以無生為首者。以",
    "X56n0923_002:0141a20": "見思當情。著有眾生數極多故。是故止觀破法徧",
    "X56n0923_002:0141a21": "中先列四門然後依無生破徧。若消法相為成行",
    "X56n0923_002:0141a22": "解等者。此文教於學止觀者。若消四門法相。應知",
    "X56n0923_002:0141a23": "三教四門是麤是權。唯圓四門是妙是實。消詳解",
    "X56n0923_002:0141a24": "釋以成圓行之解。故云行解。言斥奪比決者。以有",
    "X56n0923_002:0141b01": "斥無。以無斥有。雙亦雙非亦復如是。比決則空勝",
    "X56n0923_002:0141b02": "於有。乃至雙非勝於雙亦。上下交映者。上有門也。",
    "X56n0923_002:0141b03": "下雙非也。是則四門互相交入互相映顯。如此結",
    "X56n0923_002:0141b04": "撮方歸三千一乘實相。",
    "X56n0923_002:0141b05": "四者會異考同。若一切異名同入一實。名為通會。如",
    "X56n0923_002:0141b06": "會隨入悉止觀異名等。名為別會。通別二會攝法罄",
    "X56n0923_002:0141b07": "盡。則一家義勢攝法無窮。乃至法門亦具通別二會",
    "X56n0923_002:0141b08": "之意。又如破徧度入名為通會。當教當門名為別會。",
    "X56n0923_002:0141b09": "言考同者。如大小經論凡所立名。部帙雖殊名相不",
    "X56n0923_002:0141b10": "別。豈以名同令法一槩。必以理簡而使甄分。如諸外",
    "X56n0923_002:0141b11": "人尚為大自在天立三身名。豈此三名體同宗極。故",
    "X56n0923_002:0141b12": "云不可尋通名而求別體。故用相簡之。是以考同出",
    "X56n0923_002:0141b13": "異會異令同。若異若同同入一極。",
    "X56n0923_002:0141b14": "釋曰。會異考同者。會異令同。考同出異。此文為二。",
    "X56n0923_002:0141b15": "初會異。次考同。會異又二。初通會。二別會。通會者。",
    "X56n0923_002:0141b16": "一切異名別說同入一實名為通會。此義可解。別",
    "X56n0923_002:0141b17": "會如會隨入悉者。止觀第一發心中云。然四隨四",
    "X56n0923_002:0141b18": "悉名異義同。四隨是大悲應(平聲)益。四悉是憐愍徧",
    "X56n0923_002:0141b19": "施。蓋左右之異耳。譬如一物。人在物東謂物為右。",
    "X56n0923_002:0141b20": "人在物西謂物為左。左右雖殊。物未嘗異。四隨四",
    "X56n0923_002:0141b21": "悉亦復如是。又禪經謂之隨樂欲語。修因也。大論",
    "X56n0923_002:0141b22": "謂之世界語。受報也。此二者因果不同耳。禪經謂",
    "X56n0923_002:0141b23": "之隨便宜選法以擬人也。大論謂之為人觀人以",
    "X56n0923_002:0141b24": "逗法也。此兩者欣赴不同耳。對治第一義。經論名",
    "X56n0923_002:0141c01": "同故不須會。此會隨入悉也。止觀異名者。如諸經",
    "X56n0923_002:0141c02": "論或名遠離。或名不住。或名不著。無為寂滅不分",
    "X56n0923_002:0141c03": "別禪定等。此止之異名也。或名知見明識眼覺智",
    "X56n0923_002:0141c04": "慧照了等。此觀之異名也。以由般若是一法。佛說",
    "X56n0923_002:0141c05": "種種名。故會一切異名同名為觀。解脫亦爾。多諸",
    "X56n0923_002:0141c06": "名字。故會一切異名同名為止。故云通別二會攝",
    "X56n0923_002:0141c07": "法罄。盡一家義勢。攝法無窮也。言乃至法門亦具",
    "X56n0923_002:0141c08": "通別二會之意者。蓋言不獨隨悉止觀。至於一切",
    "X56n0923_002:0141c09": "法門亦具通別二會。法門者何。四諦．四念乃至八",
    "X56n0923_002:0141c10": "正．三三昧．十二因緣．六度等。故云法門也。又如破",
    "X56n0923_002:0141c11": "徧度入名為通會。當教當門名為別會。以無生門",
    "X56n0923_002:0141c12": "十乘觀法度入餘門。不分門教之別。故云通會。當",
    "X56n0923_002:0141c13": "教當門名為別會者。止觀置三教四門且依圓教。",
    "X56n0923_002:0141c14": "此為當教。三門之中或度入有是當門。乃至或度",
    "X56n0923_002:0141c15": "入非空非有此為當門。只破法徧自有通別二會。",
    "X56n0923_002:0141c16": "亦是別中自有通別。言考同者。大小經論凡所立",
    "X56n0923_002:0141c17": "名。部帙雖殊名相不別。豈以名同令法一槩。必以",
    "X56n0923_002:0141c18": "理簡令法甄分。大小經論者。置大論小。如中阿含",
    "X56n0923_002:0141c19": "諸比丘歎身子所說妙中之妙。又云。佛告比丘。莫",
    "X56n0923_002:0141c20": "求欲樂為凡夫行。亦莫自苦。苦非聖行。離此二邊",
    "X56n0923_002:0141c21": "則有中道。不可以此妙中之妙為不思議。當知此",
    "X56n0923_002:0141c22": "妙乃是身子說於事忍方便不損他境耳。不可以",
    "X56n0923_002:0141c23": "此中道為佛性中。此中道者但是離苦離樂名為",
    "X56n0923_002:0141c24": "中道。故云以理簡也。如諸外人尚為大自在天立",
    "X56n0923_002:0142a01": "三身名者。記第四云。塗灰外道亦計大自在天而",
    "X56n0923_002:0142a02": "有三身。此偷竊佛經也。計云。法身充滿於法界。報",
    "X56n0923_002:0142a03": "身三眼八臂。化身隨形六道。豈此三名體同宗極。",
    "X56n0923_002:0142a04": "故云不可尋通名而求別體。故用相簡之。以教別",
    "X56n0923_002:0142a05": "於邪正大小偏圓。唯圓方可名為有實。是以考同",
    "X56n0923_002:0142a06": "為出於異。會異令異咸同。此結上二科也。若異若",
    "X56n0923_002:0142a07": "同入一極者。泯前同異皆是非同非異方歸一極。",
    "X56n0923_002:0142a08": "一極者。三千實相也。",
    "X56n0923_002:0142a09": "五者以一例諸。如教證二道及一心具法。不同世人",
    "X56n0923_002:0142a10": "取著一念可思議境立佛法界。前明可思議。後明不",
    "X56n0923_002:0142a11": "可思議等。部內唯有一文說之。以此一文而均上下。",
    "X56n0923_002:0142a12": "使處處文義通徹昭然。",
    "X56n0923_002:0142a13": "釋曰。此一節文凡有五段。葢明天台大師說法。文",
    "X56n0923_002:0142a14": "雖一處而義貫始終。不繁其文。故一以例諸耳。一",
    "X56n0923_002:0142a15": "者如教證二道。止觀云。別教因中有教行證人果。",
    "X56n0923_002:0142a16": "上但有其教無行證人。何以故。若破無明登初地",
    "X56n0923_002:0142a17": "時。即是圓家初住。非復別家初地。記云。初地入住。",
    "X56n0923_002:0142a18": "此為正文。於教道文不須疑也。二者一心具法。如",
    "X56n0923_002:0142a19": "止觀第五不思議境初明一念心具足三千。而自",
    "X56n0923_002:0142a20": "問云。一念具十法界。為作念具。為任運具。答。法性",
    "X56n0923_002:0142a21": "自爾非作所成。故知凡聖法性皆悉自爾具足三",
    "X56n0923_002:0142a22": "千。以此妙理為十乘本。以此而修名性德行。由此",
    "X56n0923_002:0142a23": "而證名證性德。他宗不達此理。若解若行不墮於",
    "X56n0923_002:0142a24": "邪即歸於偏。荊谿云。忽都未聞性惡之名。安能信",
    "X56n0923_002:0142b01": "有性德之行。性德之行正在於茲。比有本宗學者",
    "X56n0923_002:0142b02": "依附昔人之說。尚謂三千是俗諦法。而斥法智云。",
    "X56n0923_002:0142b03": "但將具法俗假之義。濫作空中理體而說。遂立三",
    "X56n0923_002:0142b04": "諦皆有十界三千世間。播在筆舌以誘愚蒙。予謂",
    "X56n0923_002:0142b05": "斯人非但不識三千。亦乃不識空中。固謂一念唯",
    "X56n0923_002:0142b06": "具於假。必待空而亡之。中而非之。然後方具三諦。",
    "X56n0923_002:0142b07": "空中之理不具三千。止觀一部並以三千而為指",
    "X56n0923_002:0142b08": "南。全為虗。設天台妙說為爾所壞。何名贊揚祖道",
    "X56n0923_002:0142b09": "也。是誰誘於愚叢。愚為是誰耶。以此知解用講說",
    "X56n0923_002:0142b10": "為。用著述為。昔苕谿岳師嘗奉書于四明廣智。盛",
    "X56n0923_002:0142b11": "言三千定是俗諦。既為所破。文義在彼不能備引。",
    "X56n0923_002:0142b12": "三者不同世人取著一念。止觀九云。復次言一念",
    "X56n0923_002:0142b13": "者。不同世人取著一異定相。一念乃是非一非異",
    "X56n0923_002:0142b14": "而論一耳。今謂非一者非空也。非異者非假也。非",
    "X56n0923_002:0142b15": "空非假之一念。乃是中道而為一念。中道一念即",
    "X56n0923_002:0142b16": "圓陰也。此之一念方得名為一念即三千。三千即",
    "X56n0923_002:0142b17": "一念。此乃止觀之骨隨也。若迷三千。則止觀一部",
    "X56n0923_002:0142b18": "都為虗設。故章安序中云。天台智者說己心中所",
    "X56n0923_002:0142b19": "行法門。豈所行法門偏在俗耶。豈初緣實相造境",
    "X56n0923_002:0142b20": "即俗耶。輔行云。大師於覺意三昧。觀心食法及誦",
    "X56n0923_002:0142b21": "經法。小止觀等。諸觀心文唯以四句責於四心。並",
    "X56n0923_002:0142b22": "不曾云一念三千。乃至觀心論中祇以三十六問",
    "X56n0923_002:0142b23": "責於四心。亦未曾云一念三千。唯四念處略云觀",
    "X56n0923_002:0142b24": "心十界而已。故至止觀正明觀法。並以三千而為",
    "X56n0923_002:0142c01": "指南。蓋是終窮至極之說。既云正明觀法並以三",
    "X56n0923_002:0142c02": "千而為指南。豈非三千正是三諦三觀乎。安得云",
    "X56n0923_002:0142c03": "唯是所具之俗諦耶。又復應知。達三千者即妙三",
    "X56n0923_002:0142c04": "觀。而餘文中或云三千世間即空假中者。乃是鄭",
    "X56n0923_002:0142c05": "重叮嚀之詞。或云三千是假者。乃是對於妙空妙",
    "X56n0923_002:0142c06": "中分別而說。實無異體。寄語後學莫信狂言。狂言",
    "X56n0923_002:0142c07": "誤人殃墜無間。可不驚乎。可不驚乎。四者思議境",
    "X56n0923_002:0142c08": "立佛法界者。止觀第四(現行本也)十乘之初先明可思",
    "X56n0923_002:0142c09": "議境。始從地獄終至佛界。先辨四趣因果。次明人",
    "X56n0923_002:0142c10": "天二乘菩薩因果。後明佛界云。觀此佛法。能度所",
    "X56n0923_002:0142c11": "度皆是中道實相。畢竟清淨。誰善誰惡。誰有誰無。",
    "X56n0923_002:0142c12": "誰度誰不度。一切法悉如是。是佛法因果猶是思",
    "X56n0923_002:0142c13": "議境。非今止觀所觀。今謂對九明佛隔偏圓也。即",
    "X56n0923_002:0142c14": "九是佛真圓實也。應知先示一心生起十界之相。",
    "X56n0923_002:0142c15": "歷辨因果毫釐不差。意在下文不思議境一念圓",
    "X56n0923_002:0142c16": "具十界百界三千性相以為妙境。初乘觀法以生",
    "X56n0923_002:0142c17": "顯具。斯之謂也。故知初乘觀法三千實相不可思",
    "X56n0923_002:0142c18": "議。復為下九而為張本。是故十乘止觀並以三千",
    "X56n0923_002:0142c19": "而為指南。如何淺學定謂三千而為所具俗假之",
    "X56n0923_002:0142c20": "法耶。五者前明可思議境後明不思議等者。此文",
    "X56n0923_002:0142c21": "恐誤。應云前明不可思議後明可思議。若前明可",
    "X56n0923_002:0142c22": "思議後明不思議者。一部之內上下諸文皆以思",
    "X56n0923_002:0142c23": "議釋不思議。及以次第顯不次第。豈得謂之唯有",
    "X56n0923_002:0142c24": "一文說之耶。此之一文在止觀第四呵五欲中引",
    "X56n0923_002:0143a01": "大品經一切法趣欲。初明有能趣所趣即俗諦。次",
    "X56n0923_002:0143a02": "明欲不可得是真諦。後云云何當有趣非趣即是",
    "X56n0923_002:0143a03": "中道。當知三諦祇在一欲事耳。此明不思議也。止",
    "X56n0923_002:0143a04": "觀又云。今更廣明令義易解。去即明可思議也。故",
    "X56n0923_002:0143a05": "知以思議釋不可思議唯此一文以均上下。是知",
    "X56n0923_002:0143a06": "文云前明思議後明不可思議者誤矣。",
    "X56n0923_002:0143a07": "六者名義通局。如置毒譬。經中唯譬五道不同佛性",
    "X56n0923_002:0143a08": "不變。五味唯喻一代五時濃淡。濃淡雖殊皆從牛出。",
    "X56n0923_002:0143a09": "今文從義處處徧入。或定不定。或行或人。或教或位。",
    "X56n0923_002:0143a10": "或時或部。不可壅義而守其名。故用置毒則有兩種。",
    "X56n0923_002:0143a11": "醍醐殺人。若用五味則有兩種乳不等。",
    "X56n0923_002:0143a12": "釋曰。名義通局者。初依經則名義俱局。次從義則",
    "X56n0923_002:0143a13": "名局義通。初名義俱局有二。一置毒譬。二五味譬。",
    "X56n0923_002:0143a14": "初置毒者唯譬五道不同佛性不變。文在止觀第",
    "X56n0923_002:0143a15": "三偏圓章中引大經云。置毒乳中徧於五味皆能",
    "X56n0923_002:0143a16": "殺人。此譬不定教也。何者。經意以一切眾生正因",
    "X56n0923_002:0143a17": "佛性如乳。了因佛性置毒。結緣下種時處不同。故",
    "X56n0923_002:0143a18": "歷五味發則不定。發破無明故云殺人。無明未破",
    "X56n0923_002:0143a19": "不名殺人。但可謂之發習而已。故知發習義通。通",
    "X56n0923_002:0143a20": "四教故。發毒義局。唯在於圓。問。玄文位妙引大經",
    "X56n0923_002:0143a21": "云。譬如有人置毒乳中乳則殺人。乃至置於醍醐",
    "X56n0923_002:0143a22": "醍醐殺人。今文何故但云置毒乳中徧於五味皆",
    "X56n0923_002:0143a23": "能殺人耶。曰。玄與今文理亦無別。但今文偏語五",
    "X56n0923_002:0143a24": "道受身雖異。正因佛性曾無有殊。夙植了種而不",
    "X56n0923_002:0143b01": "敗亡。是故但云置毒乳中徧五味發。應知若不於",
    "X56n0923_002:0143b02": "五味下。安得今日能徧發耶。若玄文中不語本有",
    "X56n0923_002:0143b03": "正因。但據夙種曾於華嚴下了因種。故云置毒乳",
    "X56n0923_002:0143b04": "中乳則殺人。而此乳者乃譬華嚴頓說之教。故云",
    "X56n0923_002:0143b05": "乳也。置毒酪則殺人。乃至醍醐亦復如是。今文與",
    "X56n0923_002:0143b06": "彼彼此相映無以異也。置毒乳中者。過去之世曾",
    "X56n0923_002:0143b07": "於華嚴下了因種。今聞頓說即破無明。如頓入法",
    "X56n0923_002:0143b08": "界者。是此乳中殺人也。過去之世曾於鹿苑下了",
    "X56n0923_002:0143b09": "因種。今聞生滅即破無明。如八萬諸天悟大道者。",
    "X56n0923_002:0143b10": "是此酪中殺人也。方等．般若．法華．涅槃比說可知。",
    "X56n0923_002:0143b11": "不能具引。問。正因性也。緣了修也。緣了必須下種。",
    "X56n0923_002:0143b12": "正因還有下種義否。曰。有。止觀云。聞空觀即是下",
    "X56n0923_002:0143b13": "了因種。聞假觀即是下緣因種。聞中觀即是下正",
    "X56n0923_002:0143b14": "因種。文義如斯。豈非正因有下種之義耶。二五味",
    "X56n0923_002:0143b15": "譬者。文云五味唯喻一代五時濃淡。濃淡雖殊皆",
    "X56n0923_002:0143b16": "從牛出。予疑此文恐誤。應云五味唯喻一代五時",
    "X56n0923_002:0143b17": "相生。相生雖殊。皆從牛出。是故經云。譬如從牛出",
    "X56n0923_002:0143b18": "乳乃至醍醐。合譬云。譬從佛出十二部經。從十二",
    "X56n0923_002:0143b19": "部經出九部教。乃至從摩訶般若出大涅槃等。由",
    "X56n0923_002:0143b20": "此而知。譬於相生決無疑也。若譬濃淡者。則使華",
    "X56n0923_002:0143b21": "嚴頓教反却為淡。鹿苑半小而却為濃。於義不便。",
    "X56n0923_002:0143b22": "若譬人者。可云濃淡。二乘之人在華嚴座如聾如",
    "X56n0923_002:0143b23": "瘂全生如乳。至鹿苑中革凡成聖如轉乳成酪。乃",
    "X56n0923_002:0143b24": "至方等彈訶。般若淘汰。法華得記。此則可云五味",
    "X56n0923_002:0143c01": "濃淡。應知相生喻教不同濃淡。濃淡喻人不同相",
    "X56n0923_002:0143c02": "生。此乃一往且依經文名義俱局而說。今文從義",
    "X56n0923_002:0143c03": "處處徧入。或定不定。或行或人。或教或位。或時或",
    "X56n0923_002:0143c04": "部。不可壅義而守其名者。夫從義則不局於文。以",
    "X56n0923_002:0143c05": "義統之無往而不通也。言處處徧入者。謂定不定",
    "X56n0923_002:0143c06": "行人教位時部。用經置毒及以五味入此等處。故",
    "X56n0923_002:0143c07": "云處處徧入。具如止觀偏圓文中引大經第六以",
    "X56n0923_002:0143c08": "五味證藏。此五味入藏也。引第三十二經以五味",
    "X56n0923_002:0143c09": "證通。此五味入通也。引第九經以五味證別。此五",
    "X56n0923_002:0143c10": "味入別也。引二十七經以醍醐證圓。此五味入圓",
    "X56n0923_002:0143c11": "也。問。醍醐證圓。如何是五味入圓耶。曰。勝必兼劣。",
    "X56n0923_002:0143c12": "思之可見。此且一往為定教也。若證不定。如前所",
    "X56n0923_002:0143c13": "引置毒乳中徧於五味皆能殺人者。是舉定不定。",
    "X56n0923_002:0143c14": "則必有人。人必有行。行必稟教。教必有位。此人行",
    "X56n0923_002:0143c15": "教位必歷五時。時必有部。除華嚴獨部之外。餘部",
    "X56n0923_002:0143c16": "之內各有部別。是故荊谿原天台意。不在守名唯",
    "X56n0923_002:0143c17": "義是從。故以置毒及五味譬徧此八法。故云今文",
    "X56n0923_002:0143c18": "從義也。言故用置毒則有兩種醍醐者。謂約教約",
    "X56n0923_002:0143c19": "行二種毒發也。故釋籤釋玄文置毒乳中。乃至醍",
    "X56n0923_002:0143c20": "醐徧五味中。悉有殺義。云教行兩意相須而釋。歷",
    "X56n0923_002:0143c21": "漸頓教。義之如教。一一教中隨行淺深毒發不定。",
    "X56n0923_002:0143c22": "復名約行。是故今云置毒則有兩種醍醐殺人也。",
    "X56n0923_002:0143c23": "不見彼文。此文難釋。然應了知。不獨醍醐而能殺",
    "X56n0923_002:0143c24": "人。前之四味一一皆爾。舉後而例前耳。用五味則",
    "X56n0923_002:0144a01": "有兩種乳不等者。謂華嚴會上利根凡夫聞圓頓",
    "X56n0923_002:0144a02": "說即破無明顯法身者。教發毒也。若於此會隨行",
    "X56n0923_002:0144a03": "淺深而能發者。行發毒也。故云兩種乳不等。餘之",
    "X56n0923_002:0144a04": "四味亦能殺人。舉前例後爾。問。法華非秘密非不",
    "X56n0923_002:0144a05": "定。今文如何舉五味醍醐之譬。以法華在不定中",
    "X56n0923_002:0144a06": "耶。曰。對前四時人機未一。故以法華為顯為定。若",
    "X56n0923_002:0144a07": "當部自論。不無祕密及以不定也。何者。如法說周",
    "X56n0923_002:0144a08": "密聞大車。豈非祕密耶。同座異聞。豈非不定耶。但",
    "X56n0923_002:0144a09": "以同一座席同一道味。故云非耳。問。發毒有四。今",
    "X56n0923_002:0144a10": "文何故但言教行二耶。曰。舉教行二。自然攝得理",
    "X56n0923_002:0144a11": "證之二。不備云耳。涉文甚多避繁且止。",
    "X56n0923_002:0144a12": "七者開拓句法。或四或六。或三十六。乃至百千。隨其",
    "X56n0923_002:0144a13": "文意應多應少。皆使徧在一代教門。一一皆令有名",
    "X56n0923_002:0144a14": "有義。無得輙爾無義立名。",
    "X56n0923_002:0144a15": "釋曰。句法開拓貴在適時。仍須有義。無義而開。虗",
    "X56n0923_002:0144a16": "張法相何益於道耶。或四。如四種三昧而通四教。",
    "X56n0923_002:0144a17": "今用唯圓。或六。如破法徧中引涅槃經不生生等",
    "X56n0923_002:0144a18": "六句。或三十六。如辨三十六重感應。又如觀煩惱",
    "X56n0923_002:0144a19": "境中三德各三十六句。乃至百千。如破見假則有",
    "X56n0923_002:0144a20": "百千萬品等。無義立名。此斥觀師。已見上文。",
    "X56n0923_002:0144a21": "八者束散前後。凡諸寬文文中無結。或隨文勢。若逐",
    "X56n0923_002:0144a22": "意便。或前結而後開。或前散而後束。所以釋者先須",
    "X56n0923_002:0144a23": "撿括語意寬急所詣歸宗。使觀行有在。",
    "X56n0923_002:0144a24": "釋曰。束結也。散開也。束散之說或前或後。蓋有二",
    "X56n0923_002:0144b01": "途。或隨文勢之便在前在後。或隨意旨之便在前",
    "X56n0923_002:0144b02": "在後。荊谿識其釋者先須撿括。語之與意有寬有",
    "X56n0923_002:0144b03": "急。寬閑之文故不須結。故云文中無結。若急要之",
    "X56n0923_002:0144b04": "文為成觀故。故須結之。如初乘觀法不思議境。先",
    "X56n0923_002:0144b05": "辨可思議境。委明十界因之與果。散說甚廣。然後",
    "X56n0923_002:0144b06": "擥此十界因果之法。總入一念以為三千妙境。豈",
    "X56n0923_002:0144b07": "非先散而後束耶。又此妙境三番示之。謂性德境。",
    "X56n0923_002:0144b08": "修德境。化他境。一一結成不思議境。總而結之都",
    "X56n0923_002:0144b09": "歸一念三諦三千。豈非又成前散後束耶。夫如是",
    "X56n0923_002:0144b10": "則歸宗三千無越一念。觀行有在者。十乘也。",
    "X56n0923_002:0144b11": "九者行理交映。理有權實。行有親疎。親正疎傍。廢權",
    "X56n0923_002:0144b12": "入實。理無種種。行有淺深。說理則泯彼階差。談行必",
    "X56n0923_002:0144b13": "積功方達。以理融行。以行綜理。諸位無濫方可免失。",
    "X56n0923_002:0144b14": "釋曰。此一節文凡有五段。一正明行理交映。二豈",
    "X56n0923_002:0144b15": "可下。斥謬況正。必須行理相資。三故第下。引喻二。",
    "X56n0923_002:0144b16": "初引四喻明解行交互。二一體下。重舉喻顯上喻",
    "X56n0923_002:0144b17": "文體本不二。四然義下。誡為師者三。初未說之前",
    "X56n0923_002:0144b18": "先窮妙境。二示為師者正說授時須通舉一部始",
    "X56n0923_002:0144b19": "末。三次洮下。須洮鍊十乘以顯行相。五若不下。斥",
    "X56n0923_002:0144b20": "不得意不可為師。初明行理交映云。理有權實。行",
    "X56n0923_002:0144b21": "有親踈。親正踈傍等者。夫圓行圓理方論交映。若",
    "X56n0923_002:0144b22": "非三千為行不能映理。若非三千為理不能交行。",
    "X56n0923_002:0144b23": "應知全性起修行外無理。全修在性理外無行。此",
    "X56n0923_002:0144b24": "理乃是三千實相本源之理。圓頓根性。從善知識",
    "X56n0923_002:0144c01": "或從經卷聞而解之。解而明之。依而立行。是故行",
    "X56n0923_002:0144c02": "理而論交映。然交映之言亦從指示而說。實而言",
    "X56n0923_002:0144c03": "之。唯行則行絕。唯理則理絕。何交映之耶。言理有",
    "X56n0923_002:0144c04": "權實者。若能詮教從於所詮。則有真中二理而為",
    "X56n0923_002:0144c05": "權實。若所詮理從於能詮。則有生滅乃至無作四",
    "X56n0923_002:0144c06": "種之理而為權實。行有親踈者。四教之行迭論親",
    "X56n0923_002:0144c07": "疎。唯圓為親。餘三皆疎。廢權入實理無種種。唯一",
    "X56n0923_002:0144c08": "三千實相理也。理既唯一。依理立行行豈殊途。雖",
    "X56n0923_002:0144c09": "無殊途。圓實之行約六即判淺深。宛然無差別中",
    "X56n0923_002:0144c10": "立差別也。言說理則泯彼階差者。寂滅真如有何",
    "X56n0923_002:0144c11": "次位。談行必積功可達者。積功累德方入五品及",
    "X56n0923_002:0144c12": "以十信。若能安忍離愛方達初住證無生忍。二住",
    "X56n0923_002:0144c13": "已上非今文意。以理融行者。以性泯修則諸行無",
    "X56n0923_002:0144c14": "作。修無修也。以行綜理者。綜者綜錯也。則是以行",
    "X56n0923_002:0144c15": "行理。行成入位。諸位無濫者。六即撿之方可免濫。",
    "X56n0923_002:0144c16": "即故免於退屈之失。六故免於上慢之失。故云方",
    "X56n0923_002:0144c17": "可免失也。",
    "X56n0923_002:0144c18": "豈可尚深偏求一句。況以二十五法而為前導。十乘",
    "X56n0923_002:0144c19": "十境以為正修。故知行理相融方有所至。",
    "X56n0923_002:0144c20": "釋曰。此當第二斥謬況正必須行理相資。先斥謬",
    "X56n0923_002:0144c21": "云。豈可尚深偏求一句。此斥僻師謬也。此師謂止",
    "X56n0923_002:0144c22": "觀十境十乘乃是漸頓止觀。別指大意文中三止",
    "X56n0923_002:0144c23": "觀結外用一止觀結。及安心文初總安心文謂為",
    "X56n0923_002:0144c24": "頓頓。是故荊谿斥云。尚深偏求。不知智者聖師立",
    "X56n0923_002:0145a01": "文始終之意。致茲謬謂也。次況正文云。以二十五",
    "X56n0923_002:0145a02": "法而為前導。十乘十境以為正修。故知理行相融",
    "X56n0923_002:0145a03": "方有所至者。此比況顯正斥僻解師。應知止觀一",
    "X56n0923_002:0145a04": "部始終十章。前之六章委開妙解。解既依理開之。",
    "X56n0923_002:0145a05": "故云理也。此理導行理行方融。節節撿較方有所",
    "X56n0923_002:0145a06": "至。如何偏指一句為頓頓耶。",
    "X56n0923_002:0145a07": "故第五云照潤導達交絡瑩飾。",
    "X56n0923_002:0145a08": "釋曰。此當第三引喻解行交映二。初引四喻。二一",
    "X56n0923_002:0145a09": "體下。重舉喻顯上喻文一體無二。初文云第五者。",
    "X56n0923_002:0145a10": "即今現行第四文也。照潤導達者。此四喻文亦可",
    "X56n0923_002:0145a11": "云三。則商人商主合而為一。開則能導所導分而",
    "X56n0923_002:0145a12": "為二。所言照者。如日之照。陽德之明也。此譬解也。",
    "X56n0923_002:0145a13": "潤者。雨之所霑。陰德之靜也。此譬行也。老子云。萬",
    "X56n0923_002:0145a14": "物負陰而抱陽。闕一不可。照之以日。潤之以雨。照",
    "X56n0923_002:0145a15": "潤均等萬物生焉。故知自行因果化他能所何莫",
    "X56n0923_002:0145a16": "由於解行而建立耶。導商主也。善知川陸之路有",
    "X56n0923_002:0145a17": "夷有險。善別風雲氣候可行可止。此譬解也。達者",
    "X56n0923_002:0145a18": "商人之喻。以譬行也。到清涼池故云達也。或可五",
    "X56n0923_002:0145a19": "品十信亦名為達。交絡者。解行相資之謂也。瑩飾",
    "X56n0923_002:0145a20": "者。行得解故。如玉無瑕曰瑩。解得行故其行則嚴。",
    "X56n0923_002:0145a21": "曰飾。祇是由解立行由行成解爾。",
    "X56n0923_002:0145a22": "一體二手更互揩摩。",
    "X56n0923_002:0145a23": "釋曰。此當第二重舉譬喻顯上喻文一體無二。上",
    "X56n0923_002:0145a24": "舉四譬似如異體。恐謂解行其質有殊。故舉一體",
    "X56n0923_002:0145b01": "二手更互揩摩不二而二。體手乍分二而不二。祇",
    "X56n0923_002:0145b02": "是一身四大造色。學者應知。全性起修如體有二",
    "X56n0923_002:0145b03": "手。全修即性如手不離身。四大造色。一身。正因性",
    "X56n0923_002:0145b04": "也。二手。緣了二修也。左手緣也。右手了也。全性起",
    "X56n0923_002:0145b05": "修如身揩二手。以修顯性如手摩身。行理交映於",
    "X56n0923_002:0145b06": "茲可見。",
    "X56n0923_002:0145b07": "然義解者。非消文時欲出文意。必須出沒開合。先令",
    "X56n0923_002:0145b08": "妙境周圓。依境立願。願行相稱。正助無闕。不失次位。",
    "X56n0923_002:0145b09": "是則可以斥偏邪。可以進圓行。可以顯異意。可以立",
    "X56n0923_002:0145b10": "宗徒。",
    "X56n0923_002:0145b11": "釋曰。此誡為師者有三。初未說之前先窮妙境。二",
    "X56n0923_002:0145b12": "若消下。誡為師者正說授時必須通舉一部始末。",
    "X56n0923_002:0145b13": "三次洮下。須洮鍊十乘以顯妙行。初文云。義解者。",
    "X56n0923_002:0145b14": "即為師之人也。非消文時者。非為他說授時也。欲",
    "X56n0923_002:0145b15": "出文意者。無越三千實相之妙境也。言出沒者。即",
    "X56n0923_002:0145b16": "興廢也。如十如興則十二因緣廢。十二因緣興則",
    "X56n0923_002:0145b17": "十如是廢。乃至一諦無諦興廢亦然。故云出沒。言",
    "X56n0923_002:0145b18": "開合者。能詮之名有異故謂之開。所詮義理無別",
    "X56n0923_002:0145b19": "故謂之合。如十如境即十二因緣。如緣名異故謂",
    "X56n0923_002:0145b20": "之開。義理無別故謂之合。四諦三諦二諦一諦等",
    "X56n0923_002:0145b21": "開合亦然。此開合義。如不二門。色心門。洎諸文說",
    "X56n0923_002:0145b22": "避繁不引。如此出沒開合。妙境方乃周圓。言依境",
    "X56n0923_002:0145b23": "立願願行相稱正助無闕不失次位等者。以由初",
    "X56n0923_002:0145b24": "乘未入。非上達根必須依境發菩提心。此既未入。",
    "X56n0923_002:0145c01": "必須巧安止觀。破法徧。識通塞。調道品。故云願行",
    "X56n0923_002:0145c02": "相稱。行之一字含四乘觀法。願即發菩提心也。正",
    "X56n0923_002:0145c03": "助無闕者。正該六乘。助唯第七。以正助無闕故次",
    "X56n0923_002:0145c04": "位可階。故有五品十信初住等位。應知諸乘觀法。",
    "X56n0923_002:0145c05": "竝以三千妙境而為本也。故為師者非消文時。先",
    "X56n0923_002:0145c06": "須曉此三千妙境。斯為最也。是則可以斥偏邪。可",
    "X56n0923_002:0145c07": "以進圓行。可以顯異意。可以立宗徒。言是則者。連",
    "X56n0923_002:0145c08": "上綴下之詞也。意云能如是則可以斥偏邪。乃至",
    "X56n0923_002:0145c09": "云能如是可以立宗徒。不如是者皆不可也。故知",
    "X56n0923_002:0145c10": "妙解三千實相。則自別教教道已還都為所斥。皆",
    "X56n0923_002:0145c11": "為偏邪。竝為魔事矣。可以進圓行者。有三千妙解",
    "X56n0923_002:0145c12": "則可以進三千妙行。若無此解行則邪倒。何以能",
    "X56n0923_002:0145c13": "進耶。可以顯異意者。開權顯實。三千妙理為所觀。",
    "X56n0923_002:0145c14": "境為能觀。觀不二境觀以為觀法。方顯此部之異",
    "X56n0923_002:0145c15": "意也。若不爾者。何謂前代未聞耶。昔有本宗講者",
    "X56n0923_002:0145c16": "尚謂性德三千而為所觀。修德四句以為能觀。固",
    "X56n0923_002:0145c17": "執云若離四句無修觀處。若爾何以異於前代諸",
    "X56n0923_002:0145c18": "師所說體心踏心等。章安何以特云前代未聞耶。",
    "X56n0923_002:0145c19": "如何曉輔行正明觀法竝以三千而為指南耶。昔",
    "X56n0923_002:0145c20": "人既謬。世有踵其說。比比執非為是。尤可悲也。可",
    "X56n0923_002:0145c21": "以立宗徒者。必了三千實相境觀。方可以立宗徒。",
    "X56n0923_002:0145c22": "言宗徒者。宗謂宗師。徒謂徒屬。聽法之人也。此乃",
    "X56n0923_002:0145c23": "深誡為師之人。不以三千境觀示人。不得擅居師",
    "X56n0923_002:0145c24": "位。纂者不知文意。閉眼穿鑿。謂徒字誤。應為此途",
    "X56n0923_002:0146a01": "字。引金錍云。若不善余一家宗途。未可委究行門。",
    "X56n0923_002:0146a02": "予謂此人不唯謬改文字。亦乃不曉文意。如此述",
    "X56n0923_002:0146a03": "作。自誤誤他。罪莫大焉。次文當見此不委破。",
    "X56n0923_002:0146a04": "若消文時。先鉤鎖文勢。一道豎進。",
    "X56n0923_002:0146a05": "釋曰。此當第二示為師者正說授時也。若消文時",
    "X56n0923_002:0146a06": "先鉤鎻文勢一道豎進者。謂一部十大章也。提前",
    "X56n0923_002:0146a07": "舉後。鉤末鎻初。文義連環宛轉如繡。此略語十章",
    "X56n0923_002:0146a08": "豎進如此。纂者以一道豎進為十乘生起者謬矣。",
    "X56n0923_002:0146a09": "下文洮鍊方是十乘爾。",
    "X56n0923_002:0146a10": "次洮鍊前後以顯行相。以一觀境冠於下九。以一弘",
    "X56n0923_002:0146a11": "誓通及諸行。以一安心徧該始末。破徧祇是安心加",
    "X56n0923_002:0146a12": "行。通塞祇是上二細門。以一道品調停陰入。正助祇",
    "X56n0923_002:0146a13": "是助開前四。次位通為上之七門以除濫過。安忍離",
    "X56n0923_002:0146a14": "愛上八功能。入初住時轉名十大。良有以也。",
    "X56n0923_002:0146a15": "釋曰。此當第三示為師者洮鍊十乘以顯妙行。言",
    "X56n0923_002:0146a16": "洮鍊者。謂洮汰鍛鍊去執滯砂簡妄情鑛。使此十",
    "X56n0923_002:0146a17": "乘融通無滯故云也。言以一觀境冠於下九者。以",
    "X56n0923_002:0146a18": "不思議境一念三千。為下九乘而作張本。稱本修",
    "X56n0923_002:0146a19": "九方堪入位。故發菩提心乃至離愛。對事雖殊觀",
    "X56n0923_002:0146a20": "體無非三千實相。故得云冠於下九也。以一弘誓",
    "X56n0923_002:0146a21": "通及諸行者。上至不思議境。下及安心乃至離愛。",
    "X56n0923_002:0146a22": "不離慈悲上求下化。是故云通及諸行。以一安心",
    "X56n0923_002:0146a23": "徧該始末者。始不思議境。末離法愛。無不用於妙",
    "X56n0923_002:0146a24": "止妙觀以安妄心。對事強邊別立巧安之名。其實",
    "X56n0923_002:0146b01": "十乘無非安心也。破法祇是安心加行者。加添巧",
    "X56n0923_002:0146b02": "安止觀之行業也。豎破橫破橫豎不二。六處示妙",
    "X56n0923_002:0146b03": "等。故云加行。通塞祗是上二細門者。但是破徧安",
    "X56n0923_002:0146b04": "心二門之中委細研窮。蕩滌於通起塞麤過。故云",
    "X56n0923_002:0146b05": "細門。以一道品調停陰入者。十乘無非觀於陰入。",
    "X56n0923_002:0146b06": "夫道品者。略則戒定慧。廣則三十七品。豈十乘法",
    "X56n0923_002:0146b07": "離戒定慧耶。正助祇是助開前四者。亦可云助開",
    "X56n0923_002:0146b08": "前六。云前四者從合說耳。以破法徧是安心加行",
    "X56n0923_002:0146b09": "故。通塞是上二細門故。是故但云助開前四。今謂",
    "X56n0923_002:0146b10": "四者。一不思議境。二發菩提心。三巧安止觀。四調",
    "X56n0923_002:0146b11": "道品。破徧通塞合在前二。如向所辨。問。初乘觀法",
    "X56n0923_002:0146b12": "不思議境。上根一觀即登初住。或內外凡安用助",
    "X56n0923_002:0146b13": "耶。若用助者。如何三根配十乘耶。曰。上根雖利。留",
    "X56n0923_002:0146b14": "難若起必須用於第一義治。如修德境四句推撿",
    "X56n0923_002:0146b15": "者。是但不同下根之人具用六蔽六度而為治耳。",
    "X56n0923_002:0146b16": "然今文中諸乘互通意則不爾。如不思議境具十",
    "X56n0923_002:0146b17": "乘者。祇由於境能發心故。祇由於境巧安心故。祗",
    "X56n0923_002:0146b18": "由於境能破徧故。祇由於境識通塞故。祇由於境",
    "X56n0923_002:0146b19": "道品調故。祇由於境不叨濫故。祇由於境能安忍",
    "X56n0923_002:0146b20": "故。祇由於境離法愛故。是故即得入於初住。或內",
    "X56n0923_002:0146b21": "外凡初乘既爾。餘一一乘互通皆爾。乃十乘配三",
    "X56n0923_002:0146b22": "根者。此乃從於一期生起分對而說。若修入者。一",
    "X56n0923_002:0146b23": "一莫不皆具十乘。何獨具助道耶。次位通為上之",
    "X56n0923_002:0146b24": "七門以除濫過者。從此已下。三乘觀法祇是乘之",
    "X56n0923_002:0146c01": "所歷。雖但所歷功莫大焉。輔行云。既用前七以為",
    "X56n0923_002:0146c02": "所修。二世善發入位不定。或未入位未得謂得。恐",
    "X56n0923_002:0146c03": "極下根生重罪故。故須明位。令行者識之。免於上",
    "X56n0923_002:0146c04": "慢之過。安忍離愛上八功能者。安忍祇是忍於五",
    "X56n0923_002:0146c05": "品位中違順二境。令入六根清淨之位。離愛祗是",
    "X56n0923_002:0146c06": "離於六根相似法愛。入初住時轉名十大者。由於",
    "X56n0923_002:0146c07": "十信約豎論橫。位位之中修十乘故。菩薩戒疏以",
    "X56n0923_002:0146c08": "十乘觀法豎對十信。復以十乘入一一信。故至初",
    "X56n0923_002:0146c09": "住十法圓發轉名十大。言十大者。一理大。二願大。",
    "X56n0923_002:0146c10": "三莊嚴大。四智斷大。五徧知大。六道大。七用大。八",
    "X56n0923_002:0146c11": "權實大。九利益大。十無住大。以此十大用對於十",
    "X56n0923_002:0146c12": "乘。義亦可見。良有以者。意云實有所以也。何者。謂",
    "X56n0923_002:0146c13": "由善修止觀者乘乘自然具於十法。雖橫具十。無",
    "X56n0923_002:0146c14": "妨生起十法宛然。故至五品。品品具十。至入十信。",
    "X56n0923_002:0146c15": "信信具十。至入初住。十法圓成轉成十大。故云良",
    "X56n0923_002:0146c16": "有以也。",
    "X56n0923_002:0146c17": "若不得意徒勞生起。說行說理未足可師。何者。越次",
    "X56n0923_002:0146c18": "則傷文。專文則損理。",
    "X56n0923_002:0146c19": "釋曰。此當第五斥不得意不可為師。言不得意者。",
    "X56n0923_002:0146c20": "謂不得上文行理交映之意。不得上文出沒開合",
    "X56n0923_002:0146c21": "先令妙境周圓之意。不得上文洮鍊前後以顯行",
    "X56n0923_002:0146c22": "相之意。不得如此等意。徒勞生起說行說理。十大",
    "X56n0923_002:0146c23": "章是一部生起。十乘是妙行生起。若一向依於生",
    "X56n0923_002:0146c24": "起則成專文。專文則損理。乃是損於行理交映洮",
    "X56n0923_002:0147a01": "鍊前後以顯行相也。若越次則傷文者。則一家建",
    "X56n0923_002:0147a02": "立生起次第率皆紊亂。得前二科之意。終日生起",
    "X56n0923_002:0147a03": "不礙融通。終日融通不礙生起。所謂差別即無差",
    "X56n0923_002:0147a04": "別。無差別即差別也。纂者於此一段之文不措一",
    "X56n0923_002:0147a05": "詞。但云文皆可見。足見於解不明。謬有所釋。荊谿",
    "X56n0923_002:0147a06": "上文示義解者必須出沒開合。先令妙境周圓。依",
    "X56n0923_002:0147a07": "此立願行等。得此意已可以斥偏邪。乃至云可以",
    "X56n0923_002:0147a08": "立宗徒。今文斥失。是斥其不得上文之意者。故云",
    "X56n0923_002:0147a09": "未足可師。文旨一貫。如何輙改立宗徒字為途道",
    "X56n0923_002:0147a10": "字耶。又上二文應須云誡。誡為師之人非消文時",
    "X56n0923_002:0147a11": "及正消文時。纂者云勸。勸輕誡重。是不知荊谿之",
    "X56n0923_002:0147a12": "意也。",
    "X56n0923_002:0147a13": "十者教觀折攝。",
    "X56n0923_002:0147a14": "釋曰。標文可見。",
    "X56n0923_002:0147a15": "教折攝者。若權若實適時而用。或攝權折實。或歎實",
    "X56n0923_002:0147a16": "折權。理事因果四門四悉。隨教隨機。約人約部。若密",
    "X56n0923_002:0147a17": "若顯。若現若當。為熟為種逆化順化。不出一折一攝",
    "X56n0923_002:0147a18": "意也。",
    "X56n0923_002:0147a19": "釋曰。此文有四。初教折攝。二觀折攝。三故此下。結",
    "X56n0923_002:0147a20": "教觀折攝。四此四下。總結第三文義消釋例。初教",
    "X56n0923_002:0147a21": "折攝者。若淨名疏云。室外以四教彈呵。室內以三",
    "X56n0923_002:0147a22": "觀攝受者。此乃以教為折。以觀為攝。今文教觀各",
    "X56n0923_002:0147a23": "論析攝。非彼類也。教折攝云。或攝權折實者。如鹿",
    "X56n0923_002:0147a24": "苑中宜攝以權。不宜用實。故謂之為折實也。經云。",
    "X56n0923_002:0147b01": "若但讚佛乘。眾生沒在苦。此謂之折也。或歎實折",
    "X56n0923_002:0147b02": "權者。如方等會上彈斥聲聞。是斥權也。褒揚菩薩。",
    "X56n0923_002:0147b03": "是歎實也。般若會上轉教被加。空生身子說大品",
    "X56n0923_002:0147b04": "般若。又成攝也。鄙斥聲聞智如螢火。又成折也。法",
    "X56n0923_002:0147b05": "華大會一時開顯。都攝受也。此約部約人論折攝",
    "X56n0923_002:0147b06": "也。言事理因果四門四悉者。攝之以權理。折之以",
    "X56n0923_002:0147b07": "實理攝。之以實理。折之以權理。攝之以思議事。折",
    "X56n0923_002:0147b08": "之以不思議事。攝之以不思議事。折之以可思議",
    "X56n0923_002:0147b09": "事。配對求義良亦可見。因果折攝其義亦然。言四",
    "X56n0923_002:0147b10": "門折攝者。用有門則是攝也。不用三門則是折也。",
    "X56n0923_002:0147b11": "四悉亦然。如用世界則是攝也。不用三悉則是折",
    "X56n0923_002:0147b12": "也。凡此權實折攝乃至四悉折攝。或密教用。或顯",
    "X56n0923_002:0147b13": "教用。或現在用。或當世用。或為熟機緣用。或為脫",
    "X56n0923_002:0147b14": "機緣用。或為下種而用。或逆化用。若順化用。並皆",
    "X56n0923_002:0147b15": "不出一折一攝。故知折攝之化。該五時亘三世。乃",
    "X56n0923_002:0147b16": "是如來適時之用也。纂者不了文旨唯事引文。至",
    "X56n0923_002:0147b17": "竟於所解文不能曉會。而又指於逆化而為折伏。",
    "X56n0923_002:0147b18": "何其謬也。夫逆化者。有折有攝。多是現於異類之",
    "X56n0923_002:0147b19": "形先同後異。先同豈非同事攝耶。後異非折惡歸",
    "X56n0923_002:0147b20": "善耶。如舍利弗諸大聲聞散影餘家。豈非先以同",
    "X56n0923_002:0147b21": "類攝耶。後以大智大神通伏。豈非折耶。如何纔言",
    "X56n0923_002:0147b22": "逆化便是析耶。應知逆化順化皆具折攝。方是文",
    "X56n0923_002:0147b23": "旨。",
    "X56n0923_002:0147b24": "觀折攝者。觀一境。歷一心。或折為無常。或融為理性。",
    "X56n0923_002:0147c01": "宜治樂厭。止觀智斷苦樂。縱奪順逆體折。如是等相。",
    "X56n0923_002:0147c02": "皆亦不出折攝二意。",
    "X56n0923_002:0147c03": "釋曰。此當第二觀折攝也。三觀相望自有一番折",
    "X56n0923_002:0147c04": "攝。且如空觀為攝。假觀為折。空假為折。中觀為攝。",
    "X56n0923_002:0147c05": "此乃一期為折攝爾。若乃究而言之。三觀當體各",
    "X56n0923_002:0147c06": "有折攝。如空觀為攝。攝所宜故。故謂之為攝。空觀",
    "X56n0923_002:0147c07": "力用能斷見思。故謂之折也。假觀為攝。攝菩薩故。",
    "X56n0923_002:0147c08": "故謂之攝。假觀力用能斷塵沙。故謂之折。中觀為",
    "X56n0923_002:0147c09": "攝。攝佛界機。故謂之攝。中觀雙遮故謂之折。雙照",
    "X56n0923_002:0147c10": "二邊復謂之攝。如此辨別。方盡三觀之折攝爾。言",
    "X56n0923_002:0147c11": "觀一境歷一心者。境之為言則通。通色心故。為顯",
    "X56n0923_002:0147c12": "止觀正觀心故。且言歷一心。一心即境也。其實一",
    "X56n0923_002:0147c13": "色亦可為境。隨機宜故。歷即觀也。心非無常。以無",
    "X56n0923_002:0147c14": "常觀。故名為折。如對治助開中用藏為治。或用不",
    "X56n0923_002:0147c15": "淨無我等觀。皆名為折也。或融為理者。一切無常",
    "X56n0923_002:0147c16": "一無常(空也)。一無常一切無常(假也)。非一非一切(中也)。助",
    "X56n0923_002:0147c17": "道即正道。故云融為理性。此即攝也。言宜治樂厭",
    "X56n0923_002:0147c18": "者。宜。攝也。治。折也。樂。攝也。厭。折也。止觀智斷苦樂",
    "X56n0923_002:0147c19": "縱奪順逆體析等者。或止折觀攝。或觀折止攝。苦",
    "X56n0923_002:0147c20": "樂縱奪順逆體析折攝亦然。準上可知不能具記。",
    "X56n0923_002:0147c21": "故云皆不出折攝也。",
    "X56n0923_002:0147c22": "故此教觀攝二者。以理觀之。使元意有在。",
    "X56n0923_002:0147c23": "釋曰。此當第三總結教觀折攝也。荊谿示於學止",
    "X56n0923_002:0147c24": "觀者。不可忘於宗元本意。故令以三千實理觀之。",
    "X56n0923_002:0148a01": "教觀折攝不離三千。即空假中。故云元意有在。纂",
    "X56n0923_002:0148a02": "者不達妙旨。但云理謂道理。元意有在者。元者本",
    "X56n0923_002:0148a03": "也。在者存也。如此解釋義理在何。謬哉謬哉。",
    "X56n0923_002:0148a04": "此四十條略知大概。餘不盡者準此可知。",
    "X56n0923_002:0148a05": "釋曰。此總結第三文義。消釋一例有四十條。一詳",
    "X56n0923_002:0148a06": "究文義有十。二詳究文相有十。三文體勢有十。四",
    "X56n0923_002:0148a07": "義體勢有十。此四十條略知大綱而已。有不盡者。",
    "X56n0923_002:0148a08": "準四十條中推窮自可知矣。",
    "X56n0923_002:0148a09": "○第四大章總別例者",
    "X56n0923_002:0148a10": "釋曰。此標名也。云第四者。七例之中此當四也。言",
    "X56n0923_002:0148a11": "大章者有二說焉。一以大意等十以為大章。二以",
    "X56n0923_002:0148a12": "下文既列三十。故知十境十乘亦名大章。以對小",
    "X56n0923_002:0148a13": "為言耳。或可但舉十大章即收。",
    "X56n0923_002:0148a14": "十章．十境．十乘。離合同異。立意等別。",
    "X56n0923_002:0148a15": "釋曰。此當第二略列章也。十章之謂總別。十境之",
    "X56n0923_002:0148a16": "謂離合。十乘之謂立意。言離合者。名異故離。體同",
    "X56n0923_002:0148a17": "故合。言總別者。亦離合耳。例如釋名一章總含三",
    "X56n0923_002:0148a18": "法。故謂之合。體宗用三別開三法。故謂之離。故知",
    "X56n0923_002:0148a19": "離合總別綺互其文耳。十乘不言離合者。以立意",
    "X56n0923_002:0148a20": "為正故也。若例立者。亦可十乘為離。三觀為合。又",
    "X56n0923_002:0148a21": "亦可三千為總。十乘為別。寧缺離合總別耶。",
    "X56n0923_002:0148a22": "初十立大章。言大章者。準分別中十門不同。具如大",
    "X56n0923_002:0148a23": "意與九而辨同異。初釋大意既云五略。對下即是廣",
    "X56n0923_002:0148a24": "略二門。",
    "X56n0923_002:0148b01": "釋曰。此當第三正釋有六。初正釋。二若爾下。明廣",
    "X56n0923_002:0148b02": "中有開不開及例禪門。三若欲下。明中八開十。四",
    "X56n0923_002:0148b03": "如五下。以合例開。五彼為下。明彼此意。六今存下。",
    "X56n0923_002:0148b04": "明依文為十。初文言十者。文既列於十章．十境．十",
    "X56n0923_002:0148b05": "乘。今釋十章乃初十也。言準分別中十門不同者。",
    "X56n0923_002:0148b06": "止觀第一分別云。今十章幾真。幾俗。幾非真俗。乃",
    "X56n0923_002:0148b07": "至第九門云。幾廣。幾略。幾非廣略。第十門云。幾橫。",
    "X56n0923_002:0148b08": "幾豎。幾非橫豎。言幾真俗者。前之七章及第九章",
    "X56n0923_002:0148b09": "是即俗而真。第八果報是即真而俗。第十旨歸是",
    "X56n0923_002:0148b10": "非真非俗。第九云幾廣略幾非廣略者。大意一章",
    "X56n0923_002:0148b11": "是略。餘八章是廣。第十旨歸非略非廣。同異之相",
    "X56n0923_002:0148b12": "於茲見矣。言初釋大意等者。乃止觀中自釋大意。",
    "X56n0923_002:0148b13": "彼文既云五略。對下則是廣略二門。故知撮下九",
    "X56n0923_002:0148b14": "廣以為五略。生起五略以顯九廣。亦以可見。",
    "X56n0923_002:0148b15": "若爾亦可釋名已去更開十章。如法華玄釋十妙文。",
    "X56n0923_002:0148b16": "今此為對旨歸非廣非略。文勢便故。故以大意共為",
    "X56n0923_002:0148b17": "十章。禪門亦爾。",
    "X56n0923_002:0148b18": "釋曰。此當第二明於廣中有開不開及例禪門。此",
    "X56n0923_002:0148b19": "明準例。故可從釋名下自開十章。然玄文中只於",
    "X56n0923_002:0148b20": "釋名一章而開十玅。今文自於中間八章而開十",
    "X56n0923_002:0148b21": "章。甚不相類。而引作並者以皆有開合之義。是故",
    "X56n0923_002:0148b22": "引例耳。言今此為對旨歸非廣非略。文勢便故。故",
    "X56n0923_002:0148b23": "以大意共為十章者。雖可除前去後中間八章自",
    "X56n0923_002:0148b24": "開為十。依章安再治定本義必詳審。故以大意之",
    "X56n0923_002:0148c01": "略。中八之廣。對於旨歸非廣非略文勢便故。是故",
    "X56n0923_002:0148c02": "仍舊。禪門亦爾者。法慎禪師所集禪波羅蜜十章",
    "X56n0923_002:0148c03": "亦然。彼開章云。一大意。二釋名。三明門。四詮次。五",
    "X56n0923_002:0148c04": "心法。六方便。七修證。八果報。九起教。十旨歸。雖三",
    "X56n0923_002:0148c05": "四五三名少差。義亦無失。今文十章與彼十章名",
    "X56n0923_002:0148c06": "既大同。故得引類也。",
    "X56n0923_002:0148c07": "若欲開者則開。顯體出眼智教相。則中間八章自離",
    "X56n0923_002:0148c08": "為十。",
    "X56n0923_002:0148c09": "釋曰。此當第三明於中八自開為十。上文既云亦",
    "X56n0923_002:0148c10": "可釋名已去更開十章。故今示於更開之相。止觀",
    "X56n0923_002:0148c11": "第三體相文中凡有四科。一者教相。二者眼智。三",
    "X56n0923_002:0148c12": "者境界。四者得失。教相眼智自屬能詮。乃是止觀",
    "X56n0923_002:0148c13": "之教相也。眼智乃是止觀之果也。因名止觀。果名",
    "X56n0923_002:0148c14": "眼智。境界正屬於體。得失乃是證體之是非也。眼",
    "X56n0923_002:0148c15": "智教相既是能詮。是故開出足成十章。",
    "X56n0923_002:0148c16": "如五重玄義亦是合於中八而為五章。合攝法入體",
    "X56n0923_002:0148c17": "相中。義當顯體。合方便．正觀．果報共為一宗起教。義",
    "X56n0923_002:0148c18": "當於用。偏圓義當判教。",
    "X56n0923_002:0148c19": "釋曰。此當第四以合例開。上文既以中八開為十",
    "X56n0923_002:0148c20": "章。今於中八合為五章。合八為五宛如符契。然應",
    "X56n0923_002:0148c21": "了知。今文合八為五重。乃是名目與五相符。故此",
    "X56n0923_002:0148c22": "對當。一一文下皆云義當。世有不曉此旨。便謂止",
    "X56n0923_002:0148c23": "觀立五重玄義。若立五義。應用釋題耶。若不釋題。",
    "X56n0923_002:0148c24": "用立五為。昔孤山圓師解金剛錍。於釋題中立五",
    "X56n0923_002:0149a01": "重玄義。予嘗破云。唯釋佛經首題可用五義。附孤",
    "X56n0923_002:0149a02": "山者為救此義。乃引止觀合八為五而謂止觀亦",
    "X56n0923_002:0149a03": "立五重。此不知文意之甚也。具破斯義如予金錍",
    "X56n0923_002:0149a04": "要義錄中。此不具引。",
    "X56n0923_002:0149a05": "彼為釋經。此為成觀。故有少別爾。",
    "X56n0923_002:0149a06": "釋曰。此當第五明彼此之意。彼為釋經。故立五重",
    "X56n0923_002:0149a07": "玄義以釋首題。一一文下皆以四教八教五味判",
    "X56n0923_002:0149a08": "而釋之。開權顯實。開迹顯本。令識法華超八教表。",
    "X56n0923_002:0149a09": "意在開解。此立十章。在依解以立妙行。解目行足。",
    "X56n0923_002:0149a10": "故謂之少別也。",
    "X56n0923_002:0149a11": "今存十數。故離五為八。更加初後。則數整足。",
    "X56n0923_002:0149a12": "釋曰。此當第六依文為十。離合八之五。却為八章。",
    "X56n0923_002:0149a13": "復加前之大意。後之旨歸。十數整足在文可見。",
    "X56n0923_002:0149a14": "十境離合者。",
    "X56n0923_002:0149a15": "釋曰。第二。十境離合者。標文可見。",
    "X56n0923_002:0149a16": "互發正意只有九雙。亦為成十數。故加三障四魔一",
    "X56n0923_002:0149a17": "雙。故此十境。若非三障即是四魔。",
    "X56n0923_002:0149a18": "釋曰。此正釋文有三。初約橫論離存十。二又下。約",
    "X56n0923_002:0149a19": "豎論離存十。三故下。引證橫豎存十。初文云十境",
    "X56n0923_002:0149a20": "互發者。十境交互而發故云互發。此乃行者策進",
    "X56n0923_002:0149a21": "有功將入品位。故有如此境界現前。若妙觀無力",
    "X56n0923_002:0149a22": "多為所退。若行力堅強決有所獲。故云若觀若發",
    "X56n0923_002:0149a23": "入品非遙。豈悠悠之徒而能發耶。問。十境互發者。",
    "X56n0923_002:0149a24": "餘九待發方觀。陰常現前。何以亦言發耶。答。自有",
    "X56n0923_002:0149b01": "觀陰而發三千陰解。此名通觀。通發故陰有發義",
    "X56n0923_002:0149b02": "也。若發下九。乃名通觀別發。若觀煩惱發下諸境。",
    "X56n0923_002:0149b03": "乃名別觀別發。故云互發有十也。只有九雙者。次",
    "X56n0923_002:0149b04": "不次。雜不雜。具不具。作意不作意。成不成。益不益。",
    "X56n0923_002:0149b05": "久不久。難不難(去聲)。更不更(去聲)。三障四魔。九雙七隻。",
    "X56n0923_002:0149b06": "此之十雙前九有對。故云只有九雙。三障四魔無",
    "X56n0923_002:0149b07": "對。故云七隻。三四亦可自為一雙。故知十境體相",
    "X56n0923_002:0149b08": "若非三障即是四魔。故以魔障收攝十境。其相如",
    "X56n0923_002:0149b09": "何。止觀云。陰入病患即是報障。煩惱見慢是煩惱",
    "X56n0923_002:0149b10": "障。業魔禪二乘菩薩是業障。配對既爾。義亦可見。",
    "X56n0923_002:0149b11": "陰入正是陰魔業相。禪定二乘菩薩是行陰魔。煩",
    "X56n0923_002:0149b12": "惱見慢等是煩惱魔。病患是死魔。病是死因故也。",
    "X56n0923_002:0149b13": "魔事是天子魔。若釋義者是亦可見。予謂此文是",
    "X56n0923_002:0149b14": "約橫論離者。以十境相望各有次不次。乃至更不",
    "X56n0923_002:0149b15": "更三障四魔等。是故云也。",
    "X56n0923_002:0149b16": "又十境者。亦是為成十數。故具示爾。",
    "X56n0923_002:0149b17": "釋曰。此當第二約豎論離。文寄生起次第以明十",
    "X56n0923_002:0149b18": "境。即豎論離義存十數。故云也。",
    "X56n0923_002:0149b19": "故下章安問云。法若塵沙。境何定十。",
    "X56n0923_002:0149b20": "釋曰。此當第三引證境必須十。引此文者。意明止",
    "X56n0923_002:0149b21": "觀立所觀境必須至十。若廣則令智退。略則義不",
    "X56n0923_002:0149b22": "周。以處中故。故但至十。而況十者乃是天地生成",
    "X56n0923_002:0149b23": "之數。是故建章立門必至於十。言故下者。乃是天",
    "X56n0923_002:0149b24": "台正說十境之文。荊谿指章安私料簡中十六番",
    "X56n0923_002:0149c01": "問答中第一番問。總問諸境何故但十。今文不引",
    "X56n0923_002:0149c02": "答殊。",
    "X56n0923_002:0149c03": "今於十內若更合者。二乘菩薩但合為一方便境。則",
    "X56n0923_002:0149c04": "但有九。若以煩惱入於六蔽習因相中。則但有八。若",
    "X56n0923_002:0149c05": "以煩惱及業并陰入境為三道境。則但有七。或依前",
    "X56n0923_002:0149c06": "八復以慢入煩惱境中。亦但成七。若以見慢入世禪",
    "X56n0923_002:0149c07": "攝。則但有六。又以病患入陰入攝則但有五。四三者。",
    "X56n0923_002:0149c08": "如四魔三障。若但以發不發相對。則但成二。若但以",
    "X56n0923_002:0149c09": "一所觀為言。則但有一。開合雖爾。今明發相氣類不",
    "X56n0923_002:0149c10": "同。是故為十。以陰對九。陰非發得。是故別立二乘菩",
    "X56n0923_002:0149c11": "薩。雖同方便。發心異故。煩惱起重。習因輕微。展轉互",
    "X56n0923_002:0149c12": "通故名為道。此諸發得三皆現起。慢與煩惱濫無濫",
    "X56n0923_002:0149c13": "別。禪中未必一向發見。病雖是陰。陰不必病。病雖有",
    "X56n0923_002:0149c14": "業。非業相現。病雖有魔。已屬魔境。二及三四發相頗",
    "X56n0923_002:0149c15": "分。況但為一最為通漫。",
    "X56n0923_002:0149c16": "釋曰。答殊安可合一。煩惱起重習因輕微者。煩惱",
    "X56n0923_002:0149c17": "者。總而言之貪嗔癡也。止觀云。生來雖嗔。諫之則",
    "X56n0923_002:0149c18": "曉。今所發者咆勃可畏。生來倒想乍起乍滅。今所",
    "X56n0923_002:0149c19": "發者鬱然不去。生來貪色抑制可停。今所發者不",
    "X56n0923_002:0149c20": "簡死馬況匹類乎。此煩惱起重也。習因輕微者。止",
    "X56n0923_002:0149c21": "觀云。內心苦痛是殺習。內心沈重是盜習。內心煩",
    "X56n0923_002:0149c22": "躁是婬習。習因輕微如此。安可與煩惱合為一耶。",
    "X56n0923_002:0149c23": "展轉互通故名為道。此諸發得三皆現起者。此明",
    "X56n0923_002:0149c24": "煩惱業陰三。不可合為一三道境。此諸發得者。指",
    "X56n0923_002:0150a01": "惱與業也。三道之境常自現前。是現起故。現起者",
    "X56n0923_002:0150a02": "現行也。不同惱等是觀發得。故云此諸發得三皆",
    "X56n0923_002:0150a03": "現起。不可合故。纂者不知文意。却言三皆現起是",
    "X56n0923_002:0150a04": "惱業等。何其謬耶。慢與煩惱濫別者。釋上或依前",
    "X56n0923_002:0150a05": "八復以慢入煩惱。故今釋云慢與煩惱濫別。慢有",
    "X56n0923_002:0150a06": "八種。七種輕微。增上慢其一體重。別故別為一境。",
    "X56n0923_002:0150a07": "若以慢法併入煩惱。則惱濫別上慢。故不可合。禪",
    "X56n0923_002:0150a08": "中未必一向發見者。釋上見慢入世禪攝。夫以名",
    "X56n0923_002:0150a09": "利心修得未到定或四禪等。此多發見。或發上慢。",
    "X56n0923_002:0150a10": "若以真正心修得未到等定未必見及以上慢。故",
    "X56n0923_002:0150a11": "見慢境不可合入世禪中攝。病雖是陰陰未必病",
    "X56n0923_002:0150a12": "者。釋上病患入陰入攝。何者。有人於陰一生無病。",
    "X56n0923_002:0150a13": "如薄拘羅尊者一生尚無頭痛之病。況餘病耶。故",
    "X56n0923_002:0150a14": "云陰不必病。故不可合病入陰入也。病雖有業非",
    "X56n0923_002:0150a15": "業相現者。夫言病者。自有惡業之病。雖名為業。非",
    "X56n0923_002:0150a16": "如業相境中諸業現前。病雖有魔。已屬魔境。若屬",
    "X56n0923_002:0150a17": "魔境。必須[怡-台+阜]愓時婿魔羅。若非此三非屬魔事。病",
    "X56n0923_002:0150a18": "中辨業魔二者。因便故來。非上開合也。二及三四",
    "X56n0923_002:0150a19": "發相頗分。況但為一更為通漫者。此釋上文發與",
    "X56n0923_002:0150a20": "不發但為二境。何者為發。何者不發。三障四魔只",
    "X56n0923_002:0150a21": "是收攝十境。若非三障即是四魔。通途為言耳。若",
    "X56n0923_002:0150a22": "但為一所觀者。為是於何大行垛弓。有何準的。故",
    "X56n0923_002:0150a23": "云發相頗分。頗字恐誤。應作此叵。叵不可也。故知",
    "X56n0923_002:0150a24": "前雖約義縱之令合。今一一奪。還歸於開。存十境",
    "X56n0923_002:0150b01": "數為定準也。",
    "X56n0923_002:0150b02": "是故隨相必須開十。",
    "X56n0923_002:0150b03": "釋曰。此當第三結必須十。言隨十境各有相狀。相",
    "X56n0923_002:0150b04": "狀既別不可混[悕-巾+月]。聖師建立其在茲乎。",
    "X56n0923_002:0150b05": "次明十乘立意者。",
    "X56n0923_002:0150b06": "釋曰。第三明十乘立意二。初標文可見。二釋四。初",
    "X56n0923_002:0150b07": "引文為立意張本。二今探下。正釋。三今搜下。明附",
    "X56n0923_002:0150b08": "文立例之意。四正立例二。",
    "X56n0923_002:0150b09": "下文云。橫豎該羅十觀具足。",
    "X56n0923_002:0150b10": "釋曰。此引下文為立意張本也。今文正明十乘立",
    "X56n0923_002:0150b11": "意。而云下文者。荊谿既釋此止觀文。故以能釋釋",
    "X56n0923_002:0150b12": "於所釋。故指所釋以為下文。纂者云。十境離合文",
    "X56n0923_002:0150b13": "畢即明十乘。故云下文。今謂十乘立意已自標章。",
    "X56n0923_002:0150b14": "不應却以十境離合為上。此文為下也。言張本者。",
    "X56n0923_002:0150b15": "為此五釋而為根本。故總別釋乃至永異。不出十",
    "X56n0923_002:0150b16": "乘橫豎。故云張本也。",
    "X56n0923_002:0150b17": "今探文意。總為五釋。一者總釋。二者別釋。三者橫豎",
    "X56n0923_002:0150b18": "四句釋。四者附文來意法相釋。五者與他所立永異",
    "X56n0923_002:0150b19": "釋。",
    "X56n0923_002:0150b20": "釋曰。此當第二正釋三中敘意分科也。此之五科。",
    "X56n0923_002:0150b21": "荊谿尊者探取十觀之意不出此五。具在記文。故",
    "X56n0923_002:0150b22": "今一一引彼記文略申釋之。言總釋者。在一一位",
    "X56n0923_002:0150b23": "十自相望。名之為橫。一一各自當分高深。名之為",
    "X56n0923_002:0150b24": "豎。此第一總釋橫豎也。別釋者。如不思議境云窮",
    "X56n0923_002:0150c01": "實相底名豎。包十法界名橫。發心云。上求名豎。下",
    "X56n0923_002:0150c02": "化名橫。又上求下化名豎。依境發誓名橫。安心徹",
    "X56n0923_002:0150c03": "理名豎。六十四番名橫。乃至無著入住名豎。離似",
    "X56n0923_002:0150c04": "三法名橫。此即第二別釋橫豎也。橫豎四句者。以",
    "X56n0923_002:0150c05": "圓望偏教十乘名橫名豎。亦如橫豎顯非橫豎。若",
    "X56n0923_002:0150c06": "不思議非橫非豎能作橫豎而云橫豎。此即第三",
    "X56n0923_002:0150c07": "四句釋橫豎也。",
    "X56n0923_002:0150c08": "總別二釋。橫豎四句。具如記中。",
    "X56n0923_002:0150c09": "釋曰。此當第二正釋。略指記文。此三科文。記文已",
    "X56n0923_002:0150c10": "具不復再出。略如今文所引者是。",
    "X56n0923_002:0150c11": "附文者。十法生起又名為豎。一一法中各含多意。又",
    "X56n0923_002:0150c12": "名為橫。生起如文各有多意。具如本文隨義別釋。",
    "X56n0923_002:0150c13": "釋曰。此當第三敘今所釋。言附文生起法相者。附",
    "X56n0923_002:0150c14": "十乘之文。生起次第之法。各有相狀。又名為豎。此",
    "X56n0923_002:0150c15": "豎十法各含多意。復名為橫故。故言豎乃是約橫",
    "X56n0923_002:0150c16": "論豎。言橫即是約豎論橫。言生起如文者。如止觀",
    "X56n0923_002:0150c17": "之本文。故云如文。彼文云。既自達妙境。即起誓悲",
    "X56n0923_002:0150c18": "他。次作行填願。願行既巧破無不徧。徧破之中精",
    "X56n0923_002:0150c19": "識通塞。令道品進行。又用助開道。道中之位己他",
    "X56n0923_002:0150c20": "皆識。安忍內外榮辱。莫著中道法愛。故得疾入菩",
    "X56n0923_002:0150c21": "薩之位。此即生起如文之文也。即是約橫論豎也。",
    "X56n0923_002:0150c22": "一一法中各含多意又名為橫者。乃是約豎而論",
    "X56n0923_002:0150c23": "橫也。各有多意具如本文隨義別釋者。如初不思",
    "X56n0923_002:0150c24": "議境文有七科。一性德境。二修德境。三化他境。四",
    "X56n0923_002:0151a01": "結自他事理以成三諦。五舉如意珠等喻。六明功",
    "X56n0923_002:0151a02": "能。七明收入一心總為觀境。此初乘中隨義別釋",
    "X56n0923_002:0151a03": "發菩提心乃至離愛。一一皆有各含多意。具在本",
    "X56n0923_002:0151a04": "文不能具引。此即約豎論橫也。",
    "X56n0923_002:0151a05": "今搜文意擥略知廣。雖有小小多少不同。今於十法",
    "X56n0923_002:0151a06": "各例為五。故立斯十。",
    "X56n0923_002:0151a07": "釋曰。此當第三正釋明附文立例之意。言今搜文",
    "X56n0923_002:0151a08": "意者。乃是搜索附文之中橫豎之意。故云今搜也。",
    "X56n0923_002:0151a09": "擥略知廣者。令學止觀者擥五例之略。知十乘之",
    "X56n0923_002:0151a10": "廣。雖有小小多少不同者。荊谿意云。今五例文與",
    "X56n0923_002:0151a11": "十乘本文。不無小小多少之異。故於十法各為五",
    "X56n0923_002:0151a12": "例。以此五例用扶十乘耳。第四正立例二。初於十",
    "X56n0923_002:0151a13": "乘各立五例。二次明下。出所立異於諸家。初又二。",
    "X56n0923_002:0151a14": "初十乘各五。二結十例五意兼正。",
    "X56n0923_002:0151a15": "妙境五者。一為示三千在一念故。二為示極理異後",
    "X56n0923_002:0151a16": "乘故。三為欲開顯思議境故。四為利根者開悟理故。",
    "X56n0923_002:0151a17": "五為下九法作所依故。",
    "X56n0923_002:0151a18": "釋曰。此當妙境立五例也。言示三千在一念者。夫",
    "X56n0923_002:0151a19": "在之一字。乃是指示之詞。既云三千即一念。一念",
    "X56n0923_002:0151a20": "即三千。豈有能在所在之異。示無以表示三千妙",
    "X56n0923_002:0151a21": "境之所。是故云三千在一念耳。又復應知。今文為",
    "X56n0923_002:0151a22": "成摩訶止觀觀心法故。故示三千在一念心。若論",
    "X56n0923_002:0151a23": "法法互具互趣。何但三千在一念耶。是則若色若",
    "X56n0923_002:0151a24": "香若味若觸若己若他若生若佛若依若正。一一",
    "X56n0923_002:0151b01": "無不皆具三千。但隨機宜發觀。觀內觀外三千妙",
    "X56n0923_002:0151b02": "境處處皆爾。學者應知。妙境三千乃一部之樞要。",
    "X56n0923_002:0151b03": "十乘之綱骨。正當修觀。唯此一法。故云初緣實相",
    "X56n0923_002:0151b04": "造境。即中無不真實。故知三千乃是中道妙觀。任",
    "X56n0923_002:0151b05": "運攝得空假二邊。以由中道雙遮為體。雙照為用",
    "X56n0923_002:0151b06": "故也。又金錍云。而此三千。性是中道。不當有無。有",
    "X56n0923_002:0151b07": "無自爾。祖師之意。文之與義明如白日。如何纂者",
    "X56n0923_002:0151b08": "苦謂三千定在假法而無空中真性。自不相融。是",
    "X56n0923_002:0151b09": "故釋此三千在一念文。廣引諸文曲成己見。欲令",
    "X56n0923_002:0151b10": "三千定在假者。終不可得。易云。中心疑者其詞支。",
    "X56n0923_002:0151b11": "空自散引。徒自釋之。欲遮平昔之過。豈可得耶。然",
    "X56n0923_002:0151b12": "此錯解。其源起於岳師嘉禾．湛師承岳之說。纂者",
    "X56n0923_002:0151b13": "附於湛師。所謂學不師安。詞不中難。斯之謂也。雖",
    "X56n0923_002:0151b14": "多撰述。其誰信爾邪倒之說耶。予亦細詳纂者之",
    "X56n0923_002:0151b15": "意。分明自知己。非以我慢故固不肯改。實欲蔽塞",
    "X56n0923_002:0151b16": "後昆耳目故如此說。當當來世謗法罪報。何由可",
    "X56n0923_002:0151b17": "脫。上文已破不能具引。二為示極理異後乘者。極",
    "X56n0923_002:0151b18": "理即是三千妙境。異後乘者。自發心去。約修門說。",
    "X56n0923_002:0151b19": "少帶於事。唯有妙境直以心性為能觀法。如天台",
    "X56n0923_002:0151b20": "釋金光明中。直聞是言病即除愈。為初乘觀法。至",
    "X56n0923_002:0151b21": "長者所為合湯藥。乃對發心已去下九乘法。故知",
    "X56n0923_002:0151b22": "直以極理為觀。異後乘也。纂者由謂三千定是差",
    "X56n0923_002:0151b23": "別之俗。故釋此文。欺心礙口。遂不敢言三千妙境",
    "X56n0923_002:0151b24": "以為極理。遂乃遮掩過非。漫指三轉讀十法界文",
    "X56n0923_002:0151c01": "而為三諦。謂為極理。若以三諦而為極理釋法華",
    "X56n0923_002:0151c02": "前經。何嘗不以三諦為釋。豈可皆是終窮極說耶。",
    "X56n0923_002:0151c03": "纂者又云。一念三千乃是複俗差別之法。今試問",
    "X56n0923_002:0151c04": "之。未審此俗是不思議否。若不思議。與真何別。而",
    "X56n0923_002:0151c05": "須更待同一中真在一念總方為指南。若爾。三千",
    "X56n0923_002:0151c06": "非指南也。須待即中方為指南。此與止觀之文。荊",
    "X56n0923_002:0151c07": "谿之記。敵體相違。真為學語之流。心無所得說惑",
    "X56n0923_002:0151c08": "無識。可罪可罪。三為欲開顯思議境故者。以由觀",
    "X56n0923_002:0151c09": "心是不思議境。此境難說難解。是故先明可思議",
    "X56n0923_002:0151c10": "境。識思議已。故開思議成不思議。應知不思議法",
    "X56n0923_002:0151c11": "全思議是。以生顯具。妙無過也。四為利根者開悟",
    "X56n0923_002:0151c12": "理故者。上根一觀或登初住或內外凡。故不思議",
    "X56n0923_002:0151c13": "境被上根也。發心乃至助開。被中根也。次位安忍．",
    "X56n0923_002:0151c14": "離愛。被下根也。開悟理者。開悟三千實相之理。此",
    "X56n0923_002:0151c15": "之開悟。應知有三五品。觀行開悟。六根相似開悟。",
    "X56n0923_002:0151c16": "初住分真開悟。五為下九法作所依故者。初乘觀",
    "X56n0923_002:0151c17": "法既以三千而為觀體。下之九乘無異於此。是故",
    "X56n0923_002:0151c18": "發心依三千發。巧安止觀依三千安。乃至離愛依",
    "X56n0923_002:0151c19": "三千離。並以三千而為指南。斯言得矣。纂者解此。",
    "X56n0923_002:0151c20": "即不敢言三千作所依法。但言妙境三諦。何欺心",
    "X56n0923_002:0151c21": "如此耶。",
    "X56n0923_002:0151c23": "止觀義例隨釋卷第二"
}