{
    "T52n2103_025:0280c10": "廣弘明集卷第二十五",
    "T52n2103_025:0280c12": "大唐西明寺沙門釋道宣撰",
    "T52n2103_025:0280c13": "僧行篇第五之三",
    "T52n2103_025:0280c14": "福田論　隋沙門釋彥琮問出家損益詔",
    "T52n2103_025:0280c15": "(并對)　唐高祖出沙汰佛道詔　同上",
    "T52n2103_025:0280c16": "令道士在僧前詔(并表)　唐太宗議沙門",
    "T52n2103_025:0280c17": "敬三大詔(并議狀表啟論)　今上皇帝",
    "T52n2103_025:0280c18": "福田論隋東都洛賓上林園翻",
    "T52n2103_025:0280c19": "經館學士沙門釋彥琮",
    "T52n2103_025:0280c20": "隋煬帝大業三年新下律令格式令云。諸",
    "T52n2103_025:0280c21": "僧道士等有所啟請者。並先須致敬然後",
    "T52n2103_025:0280c22": "陳理。雖有此令僧竟不行。時沙門釋彥琮",
    "T52n2103_025:0280c23": "不忍其事。乃著福田論以抗之。意在諷",
    "T52n2103_025:0280c24": "刺。言之者無罪。聞之者以自誡也。帝後",
    "T52n2103_025:0280c25": "朝見。諸沙門並無致敬者。大業五年至西",
    "T52n2103_025:0280c26": "京郊南大張文物。兩宗朝見。僧等依舊不",
    "T52n2103_025:0281a01": "拜。下勅曰。條令久行。僧等何為不致敬。時",
    "T52n2103_025:0281a02": "明贍法師對曰。陛下弘護三寶當順佛言。",
    "T52n2103_025:0281a03": "經中不令拜俗。所以不敢違教。又勅曰。若",
    "T52n2103_025:0281a04": "不拜敬。宋武時何以致敬。對曰。宋武虐",
    "T52n2103_025:0281a05": "君偏政不敬交有誅戮。陛下異此無得下",
    "T52n2103_025:0281a06": "拜。勅曰但拜。僧等峙然。如是數四令拜。",
    "T52n2103_025:0281a07": "僧曰。陛下必令僧拜。當脫法服著俗衣。此",
    "T52n2103_025:0281a08": "拜不晚。帝夷然。無何而止。明日設大齋法",
    "T52n2103_025:0281a09": "祀都不述之。後語群公曰。朕謂僧中無人。",
    "T52n2103_025:0281a10": "咋南郊對答亦有人矣。爾後至終必無拜",
    "T52n2103_025:0281a11": "者。其黃巾士女。初聞令拜合一李。眾連拜",
    "T52n2103_025:0281a12": "不已。帝亦不齒問之。",
    "T52n2103_025:0281a13": "論曰。昔在東晉太尉桓玄議令沙門敬於王",
    "T52n2103_025:0281a14": "者。廬山遠法師高名碩德。傷智幢之欲折。悼",
    "T52n2103_025:0281a15": "戒寶之將沈。乃作沙門不敬王者論。設敬之",
    "T52n2103_025:0281a16": "儀當時遂寢。然以緝詞隱密援列杳深。後學",
    "T52n2103_025:0281a17": "披覽難見文意。聊因暇日輒復申敘。更號福",
    "T52n2103_025:0281a18": "田論云。忽有嘉客來自遠方。遙附桓氏重述",
    "T52n2103_025:0281a19": "前議。主人正念久之。抗聲應曰。客似未聞福",
    "T52n2103_025:0281a20": "田之要。吾今相為論之。夫云福田者何耶三",
    "T52n2103_025:0281a21": "寶之謂也。功成妙智道登圓覺者佛也。玄理",
    "T52n2103_025:0281a22": "幽寂正教精誠者法也。禁戒守真威儀出俗者",
    "T52n2103_025:0281a23": "僧也。皆是四生導首六趣舟航。高拔天人重",
    "T52n2103_025:0281a24": "踰金石。譬乎珍寶劣相擬議。佛以法主標宗。",
    "T52n2103_025:0281a25": "法以佛師居本。僧為弟子崇斯佛法。可謂尊",
    "T52n2103_025:0281a26": "卑同位本末共門。語事三種。論體一致。處五",
    "T52n2103_025:0281a27": "十之載。弘八萬之典。所說指歸惟此至極。",
    "T52n2103_025:0281a28": "寢聲滅影盡雙林之運。刻檀書葉留一化之",
    "T52n2103_025:0281a29": "軌。聖賢間起門學相承。和合為群住持是寄。",
    "T52n2103_025:0281b01": "金人照於漢殿。像法通於洛浦。並宗先覺俱",
    "T52n2103_025:0281b02": "襲舊章。圖方外而發心。棄世間而立德。官榮",
    "T52n2103_025:0281b03": "無以動其志。親屬莫能累其情。衣則截於壞",
    "T52n2103_025:0281b04": "色。髮則落於毀容。不戴冠而作儀。豈束帶而",
    "T52n2103_025:0281b05": "為飾。上天之帝猶恒設禮。下土之王固常致",
    "T52n2103_025:0281b06": "敬。有經有律斯法未殊。若古若今其道無滯。",
    "T52n2103_025:0281b07": "推帝王之輕重。亞神祇之大小。八荒欽德",
    "T52n2103_025:0281b08": "四海歸仁。僧尼朝拜非所聞也。如懷異旨請",
    "T52n2103_025:0281b09": "陳雅見。客曰。周易云。天地之大德曰生。聖人",
    "T52n2103_025:0281b10": "之大寶曰位。老子云。域中有四。大王居一焉。",
    "T52n2103_025:0281b11": "竊以莫非王土。建之以國。莫非王臣。繫之以",
    "T52n2103_025:0281b12": "主。則天法地覆載兆民方春比夏生長萬物。",
    "T52n2103_025:0281b13": "照之以日月之光。潤之以雲雨之氣。六合則",
    "T52n2103_025:0281b14": "咸宗如海。百姓則共仰如辰。戎夷革面馬牛",
    "T52n2103_025:0281b15": "迴首。蛇尚荷於隋侯。魚猶感於漢帝。豈有免",
    "T52n2103_025:0281b16": "其編戶。假其法門忘度脫之寬仁。遺供養之",
    "T52n2103_025:0281b17": "弘造。高大自許卑恭頓廢。譬諸禽獸將何別",
    "T52n2103_025:0281b18": "乎。必能御以神通得成聖果。道被天下理在",
    "T52n2103_025:0281b19": "言外。然今空事剔除尚增三毒。虛改服飾猶",
    "T52n2103_025:0281b20": "染六塵。戒忍弗修定智無取。有乖明誨不異",
    "T52n2103_025:0281b21": "凡俗。詎應恃宣讀之勞而抗禮萬乘。藉形容",
    "T52n2103_025:0281b22": "之別而闕敬一人。昔比丘接足於居士。菩薩",
    "T52n2103_025:0281b23": "稽首於慢眾。斯文復彰厥趣安在。如以權道",
    "T52n2103_025:0281b24": "難沿佛性可尊。況是君臨罔非神降。伯陽開",
    "T52n2103_025:0281b25": "萬齡之範。仲尼敷百王之則。至於謁拜必遵",
    "T52n2103_025:0281b26": "朝典。獨有沙門敢為陵慢。此而可忍孰可容",
    "T52n2103_025:0281b27": "乎。弊風難革惡流易久。不遇明皇誰能刊正。",
    "T52n2103_025:0281b28": "忽起非常之變易。招無信之譏。至言有憑幸",
    "T52n2103_025:0281b29": "垂詳覽。主曰。吾所立者內也。子所難者外也。",
    "T52n2103_025:0281c01": "內則通於法理。外則局於人事。相望懸絕詎",
    "T52n2103_025:0281c02": "可同年。斯謂學而未該聞而不洽。子之所惑",
    "T52n2103_025:0281c03": "吾當為辯。試舉其要總有七條。無德不報一",
    "T52n2103_025:0281c04": "也。無善不攝二也。方便無礙三也。寂滅無榮",
    "T52n2103_025:0281c05": "四也。儀不可越五也。服不可亂六也。因不可",
    "T52n2103_025:0281c06": "忘七也。初之四條對酬難意。後之三條引出",
    "T52n2103_025:0281c07": "成式。吾聞天不言而四時行焉。王不言而萬",
    "T52n2103_025:0281c08": "國治焉。帝有何力民無能名。成而不居為而",
    "T52n2103_025:0281c09": "不恃。斯乃先王之盡善。大人之至德。同霑庶",
    "T52n2103_025:0281c10": "類齊預率賓。幸殊草木差非蟲鳥。戴圓履方",
    "T52n2103_025:0281c11": "俯仰懷惠。食粟飲水飽滿銜澤。既能矜許出",
    "T52n2103_025:0281c12": "家慈聽入道。斷麁業於已往。祈妙果於將",
    "T52n2103_025:0281c13": "來。既蒙重惠還思厚答。方憑萬善之益。豈在",
    "T52n2103_025:0281c14": "一身之敬。追以善答攝報乃深。徵以身敬收",
    "T52n2103_025:0281c15": "利益淺。良由僧失正儀俗減餘慶。僧不拜",
    "T52n2103_025:0281c16": "俗佛已明言。若知可信理當遵立。如謂難依",
    "T52n2103_025:0281c17": "事應除廢。何容崇之欲求其福卑之復責其",
    "T52n2103_025:0281c18": "禮。即令從禮便同其俗。猶云請福未見其潤。",
    "T52n2103_025:0281c19": "此則存而似棄僧而類民。非白非黑無所名",
    "T52n2103_025:0281c20": "也。竊見郊禋總祭惟存。仰福為尊僧尚鄙",
    "T52n2103_025:0281c21": "斯。不恭如何令僧拜俗。天地可反斯儀罕乖。",
    "T52n2103_025:0281c22": "後更為敘是謂第一無德不報者也。法既",
    "T52n2103_025:0281c23": "漸衰人亦稍末。罕有其聖誠如所言。雖處凡",
    "T52n2103_025:0281c24": "流仍持忍鎧。縱虧戒學尚談智典。如塔之貴",
    "T52n2103_025:0281c25": "似佛之尊。歸之則善生。毀之則罪積。猛以始",
    "T52n2103_025:0281c26": "發。割愛難而能捨。引凡終期。成覺逈而能",
    "T52n2103_025:0281c27": "趣。斯故剔髮之辰天魔遙懾。染衣之日帝釋",
    "T52n2103_025:0281c28": "遙歡。妓女聊披無漏遂滿。醉人暫剪有緣即",
    "T52n2103_025:0281c29": "結。龍子賴而息驚。象王見而止怖。威靈斯在",
    "T52n2103_025:0282a01": "儀服是因。多未受具對揚佛旨。小不可輕",
    "T52n2103_025:0282a02": "光揚僧力。波離既度釋子服心。尼陀亦歸匿",
    "T52n2103_025:0282a03": "王屈意。乃至若老若少可師者法。無賤無豪",
    "T52n2103_025:0282a04": "所存者道。然後賢愚之際默語之間。生熟相",
    "T52n2103_025:0282a05": "似去取非易。肉眼分別恐不逢寶。信心平等",
    "T52n2103_025:0282a06": "或有值真。纔滿四人即成一眾。僧既弘納佛",
    "T52n2103_025:0282a07": "亦通在。食看沸水之異方遣施僧。衣見織金",
    "T52n2103_025:0282a08": "之奇乃令奉眾。僧之威德不亦大矣。足可以",
    "T52n2103_025:0282a09": "號良福田之最為聖教之宗。是謂第二無善",
    "T52n2103_025:0282a10": "不攝者也。若論淨名之功早昇雲地。臥疾之",
    "T52n2103_025:0282a11": "意本超世境。久行神足咸嘆辯才。新學頂禮",
    "T52n2103_025:0282a12": "誠謝法施。事是權宜式非常准。謂時暫變其",
    "T52n2103_025:0282a13": "例乃多。則有空藏弗恭如來無責。沙彌大願",
    "T52n2103_025:0282a14": "和上推先。一往直觀悉可驚怪。再詳典釋莫",
    "T52n2103_025:0282a15": "匪通塗。不輕大士獨興高跡。警彼上慢之",
    "T52n2103_025:0282a16": "流。設茲下心之拜。偏行一道直用至誠。既非",
    "T52n2103_025:0282a17": "三惠詎是恒式。因機作法足為希有。假弘教",
    "T52n2103_025:0282a18": "化難著律儀。大聖發二智之明。制五篇之約。",
    "T52n2103_025:0282a19": "廢其爵齒存其戒夏。始終通訓利鈍齊仰。耆",
    "T52n2103_025:0282a20": "幼有序先後無雜。未以一出別業而令七眾",
    "T52n2103_025:0282a21": "普行。自然之理。分明可見。昔妻死歌而鼓",
    "T52n2103_025:0282a22": "盆。身葬嬴而襯土。此亦匹夫之節。豈概明",
    "T52n2103_025:0282a23": "王之制乎。況覺典冲邃聖言幽密。局執一邊",
    "T52n2103_025:0282a24": "殊乖四辯。是謂第三方便無礙者也。且復周",
    "T52n2103_025:0282a25": "之柱史久牽王役。魯之司寇已居國宰宗歸",
    "T52n2103_025:0282a26": "道德始曰無名。訓在詩書終云不作。祖述堯",
    "T52n2103_025:0282a27": "舜憲章文武。鞠躬恭敬非此而誰。巢許之風",
    "T52n2103_025:0282a28": "望古仍邁。夷齊之操擬今尚逈焉。似高攀十",
    "T52n2103_025:0282a29": "力遠度四流。厭斯有為之苦。欣彼無伴之",
    "T52n2103_025:0282b01": "滅。不繫慮於公庭。未流情於王事。自然解脫",
    "T52n2103_025:0282b02": "固異儒者之儔矣。是謂第四寂滅無榮者也。",
    "T52n2103_025:0282b03": "至如祭祀鬼神望秩川岳。國容盛典書契美",
    "T52n2103_025:0282b04": "談。神輩為王所敬。僧猶莫致於禮。僧眾為神",
    "T52n2103_025:0282b05": "所禮。王寧反受其敬。上下參差翻違正法。衣",
    "T52n2103_025:0282b06": "裳顛倒何足相方。令神擁護今來在僧。祈請",
    "T52n2103_025:0282b07": "之至會開。呪力竟無拜理。是謂第五儀不可",
    "T52n2103_025:0282b08": "越者也。本皇王之奮起。必真人之託生。上德",
    "T52n2103_025:0282b09": "雖祕於淨心。外像仍標於俗相。是以道彰緇",
    "T52n2103_025:0282b10": "服則情勤宜猛。業隱玄門則形恭應絕。求之",
    "T52n2103_025:0282b11": "故實備有前聞。國主頻婆父王淨飯。昔之斯",
    "T52n2103_025:0282b12": "等咸已克聖。專修信順每事歸依。縱見凡僧",
    "T52n2103_025:0282b13": "還想崇佛。不以跪親為孝。許非不孝之罪。",
    "T52n2103_025:0282b14": "不以拜君為敬。豈是不敬之愆。所法自殊所",
    "T52n2103_025:0282b15": "法已別。體無混雜制從於此。是謂第六服不",
    "T52n2103_025:0282b16": "可亂者也。謹案多羅妙典釋迦真說。乃云。居",
    "T52n2103_025:0282b17": "剎利而稱尊。籍般若而為護。四信不壞十善",
    "T52n2103_025:0282b18": "無虧。奉佛事僧積功累德。然後日精月像之",
    "T52n2103_025:0282b19": "降。赤光白氣之感。金輪既轉珠寶復懸。應天",
    "T52n2103_025:0282b20": "順民御圖握鏡。始開五常之術。終弘八正之",
    "T52n2103_025:0282b21": "道。亦宜覆觀宿命追憶往因。敬佛教而崇僧",
    "T52n2103_025:0282b22": "寶。益戒香而增慧力。自可天基轉高。比梵宮",
    "T52n2103_025:0282b23": "之遠大。聖壽恒固。同劫石之長久。然則雷霆",
    "T52n2103_025:0282b24": "勢極龍虎威隆。慶必賴兼犯使怒及。出言布",
    "T52n2103_025:0282b25": "令風行草偃。既抑僧禮誰敢鱗張。但恐有損",
    "T52n2103_025:0282b26": "冥功無資。威業曷誠盡命如斯而已。是謂",
    "T52n2103_025:0282b27": "第七因不可忘者也。上已略引吾意粗除子",
    "T52n2103_025:0282b28": "惑。欲得博聞宜尋大部。客曰。主人向之所引",
    "T52n2103_025:0282b29": "理例頻繁。僕雖庸闇頗亦承覽。文總幽明辯",
    "T52n2103_025:0282c01": "苞內外。所論祭典尚有迷惑。周易云。一陰",
    "T52n2103_025:0282c02": "一陽之謂道。陰陽不測之謂神。竊以昧隱神",
    "T52n2103_025:0282c03": "路隔絕人境。欲行祠法要藉禮官。本置奉常",
    "T52n2103_025:0282c04": "專。司太祝。縱知鬼事終入臣伍。真佛已潛",
    "T52n2103_025:0282c05": "聖僧又滅。仰信冥道全陟幽神。季葉凡夫。",
    "T52n2103_025:0282c06": "薄言迴向。共規閑逸。相學剔剪職掌檀會。",
    "T52n2103_025:0282c07": "所以加其法衣。主守塔坊。所以蠲其俗役。纔",
    "T52n2103_025:0282c08": "觸王網。即墜民貫。既同典祀詎合稱寶。朝敬",
    "T52n2103_025:0282c09": "天子固是恒儀。苦執強梁定非通識。宋氏舊",
    "T52n2103_025:0282c10": "制其風不遠。惟應相襲更欲何辭。主人曰。",
    "T52n2103_025:0282c11": "客知其一未曉其二。請聽嘉言少除異想。吾",
    "T52n2103_025:0282c12": "聞鬼者歸也。死之所入。神者靈也。形之所宗。",
    "T52n2103_025:0282c13": "鬼劣於人唯止惡道。神勝於色普該情趣。心",
    "T52n2103_025:0282c14": "有靈智稱之曰神。隱而難知謂之不測。銓其",
    "T52n2103_025:0282c15": "體用或動或靜。品其性欲有陰有陽。周易之",
    "T52n2103_025:0282c16": "旨蓋此之故。殊塗顯於一氣。誠言闕於六識。",
    "T52n2103_025:0282c17": "設教之漸斷可知焉。鬼報冥通潛來密去。標",
    "T52n2103_025:0282c18": "以神號特用茲耳。嘗試言之。受父母之遺。稟",
    "T52n2103_025:0282c19": "乾坤之分。可以存乎氣。可以立乎形。至若已",
    "T52n2103_025:0282c20": "之神道。必是我之心業。未曾感之於乾坤。得",
    "T52n2103_025:0282c21": "之於父母識含胎。藏彌亘虛空。意帶熏種漫",
    "T52n2103_025:0282c22": "盈世界。去而復生。如火焰之連出。來而更逝。",
    "T52n2103_025:0282c23": "若水波之續轉。根之莫見其始究之。豈覿其",
    "T52n2103_025:0282c24": "終。濁之則為凡。澄之則為聖。神道細幽理固",
    "T52n2103_025:0282c25": "難詳矣。神之最高謂之大覺。思議所不得名",
    "T52n2103_025:0282c26": "相孰能窮。真身本無遷謝。生盲自不瞻睹。託",
    "T52n2103_025:0282c27": "想追於舊蹤。傾心翫於遺法。若欲荷傳持之",
    "T52n2103_025:0282c28": "任。啟要妙之門。賴此僧徒膺茲佛付。假慈",
    "T52n2103_025:0282c29": "雲為內影。憑帝威為外力。玄風遠及至於是",
    "T52n2103_025:0283a01": "乎。教通三世眾別四部。二從於道二守於俗。",
    "T52n2103_025:0283a02": "從道則服像尊儀。守俗則務典供事。像尊謂",
    "T52n2103_025:0283a03": "比丘比丘尼也。典供謂優婆塞優婆夷也。所",
    "T52n2103_025:0283a04": "像者尊則未參神位。所典者供則下預臣頒。",
    "T52n2103_025:0283a05": "原典供之人同主祭之役。吾非當職子何錯",
    "T52n2103_025:0283a06": "引。由子切言發吾深趣。理既明矣。勿復惑諸。",
    "T52n2103_025:0283a07": "在宋之初。暫行此抑。彼亦乖真。不煩涉論。邊",
    "T52n2103_025:0283a08": "鄙風俗未見其美。忽遣同之。可怪之極。客曰。",
    "T52n2103_025:0283a09": "有旨哉斯論也。蒙告善道請從退歸。",
    "T52n2103_025:0283a10": "問出家損益詔并答唐高祖",
    "T52n2103_025:0283a11": "皇唐啟運諸教並興。然於佛法彌隆信重。捨",
    "T52n2103_025:0283a12": "京舊第置興聖寺。自餘會昌勝業慈悲證果",
    "T52n2103_025:0283a13": "集仙等寺。架築相尋。至於道觀無聞於俗。武",
    "T52n2103_025:0283a14": "德四年有太史令傅奕者。先是黃巾深忌緇",
    "T52n2103_025:0283a15": "服。既見國家別敬。彌用疚心。乃上廢佛法事",
    "T52n2103_025:0283a16": "十有一條云。佛經誕妄言妖事隱。損國破家",
    "T52n2103_025:0283a17": "未聞益世。請胡佛邪教退還天竺。凡是沙門",
    "T52n2103_025:0283a18": "放歸桑梓。則家國昌大李孔之教行焉。",
    "T52n2103_025:0283a19": "武皇容其小辯。朝輔任其放言。乃下詔問僧",
    "T52n2103_025:0283a20": "曰。棄父母之鬚髮。去君臣之章服。利在何",
    "T52n2103_025:0283a21": "門之中。益在何情之外。損益二宜請動妙",
    "T52n2103_025:0283a22": "釋。有濟法寺沙門襄陽釋法琳。憤激傅詞側",
    "T52n2103_025:0283a23": "聽機候。承有斯問即陳對曰。琳聞至道絕言",
    "T52n2103_025:0283a24": "豈九流能辯。法身無象非十翼所詮。但四趣",
    "T52n2103_025:0283a25": "茫茫飄淪慾海。三界蠢蠢顛墜邪山。諸子",
    "T52n2103_025:0283a26": "迷以自焚。凡夫溺而不出。至人所以降靈。大",
    "T52n2103_025:0283a27": "聖為之興世。遂開解脫之門。示以安隱之路。",
    "T52n2103_025:0283a28": "於是天竺王種辭恩愛而出家。東夏貴遊厭榮",
    "T52n2103_025:0283a29": "華而入道。誓出二種生死。志求一妙涅槃。弘",
    "T52n2103_025:0283b01": "善以報四恩。立德以資三有。此其利益也。毀",
    "T52n2103_025:0283b02": "形以成其志。故棄鬚髮美容。變俗以會其",
    "T52n2103_025:0283b03": "道。故去君臣華服。雖形闕奉親而內懷其孝。",
    "T52n2103_025:0283b04": "禮乖事主而心戢其恩。澤被怨親以成大順。",
    "T52n2103_025:0283b05": "福霑幽顯豈拘小違。上智之人。依佛語故為",
    "T52n2103_025:0283b06": "益。下凡之類。虧聖教故為損。懲惡則濫者",
    "T52n2103_025:0283b07": "自新。進善則通人感化。此其大略也。",
    "T52n2103_025:0283b08": "出沙汰佛道詔唐祖太武皇帝",
    "T52n2103_025:0283b09": "門下釋迦闡教澄淨為先。遠離塵垢斷除貪",
    "T52n2103_025:0283b10": "慾。所以弘宣勝業修殖善根。開導愚迷津梁",
    "T52n2103_025:0283b11": "品庶。是以敷演經教檢約學徒。調伏身心捨",
    "T52n2103_025:0283b12": "諸染著。衣服飲食咸資四輩。自正覺遷謝像",
    "T52n2103_025:0283b13": "法流行。末代陵遲漸以虧濫。乃有猥旋之",
    "T52n2103_025:0283b14": "侶。規自尊高。浮惰之人。苟避徭役。妄為剃落",
    "T52n2103_025:0283b15": "託號出家。嗜慾無厭營求不息。出入閭里周",
    "T52n2103_025:0283b16": "旋闤闠。驅策畜產聚積貨財。耕織為生估販",
    "T52n2103_025:0283b17": "成業。事同編戶迹等齊人。進違戒律之文。退",
    "T52n2103_025:0283b18": "無禮典之訓。至乃親行劫掠躬自穿窬。造作",
    "T52n2103_025:0283b19": "妖訛交通豪猾。每罹憲網自陷重刑。黷亂真",
    "T52n2103_025:0283b20": "如傾毀妙法。譬茲稂莠有穢嘉苗。類彼淤泥",
    "T52n2103_025:0283b21": "混夫清水。又伽藍之地本曰淨居。栖心之所",
    "T52n2103_025:0283b22": "理尚幽寂。近代以來多立寺舍。不求閑曠",
    "T52n2103_025:0283b23": "之境。唯趣喧雜之方。繕築崎嶇甍宇舛錯。招",
    "T52n2103_025:0283b24": "來隱匿誘納姦邪。或有接近&#;邸隣邇屠酤。",
    "T52n2103_025:0283b25": "埃塵滿室羶腥盈道。徒長輕慢之心。有虧崇",
    "T52n2103_025:0283b26": "敬之義。且老氏垂化本貴冲。虛養志無為",
    "T52n2103_025:0283b27": "遺情物外。全真守一是謂玄門。驅馳世務尤",
    "T52n2103_025:0283b28": "乖宗旨。朕膺期馭宇興隆教法。深思利益情",
    "T52n2103_025:0283b29": "在護持。欲使玉石區分薰蕕有辯。長存妙道",
    "T52n2103_025:0283c01": "永固福田。正本澄源宜從沙汰。諸僧尼道士",
    "T52n2103_025:0283c02": "女官等。有精勤練行遵戒律者。並令就大寺",
    "T52n2103_025:0283c03": "觀居住。官給衣食勿令乏短。其不能精進戒",
    "T52n2103_025:0283c04": "行有闕者。不堪供養並令罷道。各還桑梓。所",
    "T52n2103_025:0283c05": "司明為條式務依法教。違制之事悉宜停斷。",
    "T52n2103_025:0283c06": "令道士在僧前詔并表唐太宗",
    "T52n2103_025:0283c07": "貞觀十一年駕巡洛邑。黃巾先有與僧論者。",
    "T52n2103_025:0283c08": "聞之於上。乃下詔云。老君垂範義在清虛。",
    "T52n2103_025:0283c09": "釋迦貽則理存因果。求其教也。汲引之迹殊",
    "T52n2103_025:0283c10": "途。求其宗也。弘益之風齊致。然大道之興肇",
    "T52n2103_025:0283c11": "於遂古。源出無名之始。事高有形之外。邁兩",
    "T52n2103_025:0283c12": "儀而運行。包萬物而亭育。故能經邦致治反",
    "T52n2103_025:0283c13": "樸還淳。至如佛教之興。基於西域。逮於後漢。",
    "T52n2103_025:0283c14": "方被中土。神變之理多方。報應之緣匪一。洎",
    "T52n2103_025:0283c15": "於近世崇信滋深。人冀當年之福。家懼來生",
    "T52n2103_025:0283c16": "之禍。由是滯俗者聞玄宗而大笑。好異者望",
    "T52n2103_025:0283c17": "真諦而爭歸。始波涌於閭里。終風靡於朝庭。",
    "T52n2103_025:0283c18": "遂使殊俗之典。欝為眾妙之先。諸華之教。翻",
    "T52n2103_025:0283c19": "居一乘之後。流遯忘返于茲累代。今鼎祚克",
    "T52n2103_025:0283c20": "昌。既憑上德之慶。天下大定。亦賴無為之功。",
    "T52n2103_025:0283c21": "宜有解張闡茲玄化。自今已後齋供行立。至",
    "T52n2103_025:0283c22": "於稱謂道士女官可在僧尼之前。庶敦反本",
    "T52n2103_025:0283c23": "之俗暢於九有。尊祖之風貽諸萬葉。時京邑",
    "T52n2103_025:0283c24": "僧徒各陳極諫。有司不納。沙門智實後生俊",
    "T52n2103_025:0283c25": "頴內外兼明。携諸夙老隨駕陳表。乃至關口。",
    "T52n2103_025:0283c26": "其表略云。僧某等言。某年迫桑榆。始逢太平",
    "T52n2103_025:0283c27": "之世。貌同蒲柳。方值聖明之君。竊聞父有",
    "T52n2103_025:0283c28": "諍子君有諍臣。某等雖預出家。仍在臣子之",
    "T52n2103_025:0283c29": "例。有犯無隱。敢不陳之。伏見詔書。國家本",
    "T52n2103_025:0284a01": "系出自柱下。尊祖之風形于前典。頒告天下",
    "T52n2103_025:0284a02": "無德而稱。令道士等在僧尼之上。奉以周",
    "T52n2103_025:0284a03": "旋豈敢拒詔。尋老君垂範治國治家。所佩服",
    "T52n2103_025:0284a04": "章亦無改異。不立館宇不領門人。處柱下以",
    "T52n2103_025:0284a05": "全真。隱龍德而養性。智者見之謂之智。愚者",
    "T52n2103_025:0284a06": "見之謂之愚。非魯司寇莫之能識。今之道士",
    "T52n2103_025:0284a07": "不遵其法。所著冠服並是黃巾之餘。本非老",
    "T52n2103_025:0284a08": "君之裔。行三張之穢術。棄五千之妙門。反同",
    "T52n2103_025:0284a09": "張陵漫行章句。從漢魏以來。常以鬼道化",
    "T52n2103_025:0284a10": "於浮俗。妄託老君之後。實是左道之苗。若位",
    "T52n2103_025:0284a11": "在僧之上。誠恐真偽同流有損國化。如不陳",
    "T52n2103_025:0284a12": "奏何以表臣子之情。謹錄道經及漢魏諸史",
    "T52n2103_025:0284a13": "佛先道後之事。如別所陳。伏願天慈曲垂聽",
    "T52n2103_025:0284a14": "覽。",
    "T52n2103_025:0284a15": "今上制沙門等致拜君親勅一首",
    "T52n2103_025:0284a16": "勅旨君親之義在三之訓為重。愛敬之道凡",
    "T52n2103_025:0284a17": "百之行攸先。然釋老二門雖理絕常境。恭孝",
    "T52n2103_025:0284a18": "之躅事叶儒津。遂於尊極之地。不行跪拜之",
    "T52n2103_025:0284a19": "禮。因循自久迄乎茲辰。宋朝暫革此風。少選",
    "T52n2103_025:0284a20": "還遵舊貫。朕稟天經以揚孝。資地義而宣禮。",
    "T52n2103_025:0284a21": "獎以名教被茲真俗。而瀨鄉之基克成天構。",
    "T52n2103_025:0284a22": "連河之化付以國王裁制之由諒歸斯矣。今",
    "T52n2103_025:0284a23": "欲令道士女官僧尼於君皇后及皇太子其",
    "T52n2103_025:0284a24": "父母所致拜。或恐爽其恒情。宜付有司詳議",
    "T52n2103_025:0284a25": "奏聞。",
    "T52n2103_025:0284a26": "龍朔二年四月十五日。光祿大夫右相太子",
    "T52n2103_025:0284a27": "賓客上柱國高陽郡開國公臣許敬宗宣。",
    "T52n2103_025:0284a28": "大莊嚴寺僧威秀等上沙門不合拜俗表",
    "T52n2103_025:0284a29": "一首",
    "T52n2103_025:0284b01": "僧威秀等言。伏奉明詔令僧拜跪君父。義當",
    "T52n2103_025:0284b02": "依行理無抗旨。但以儒釋明教咸陳正諫之",
    "T52n2103_025:0284b03": "文。列化恢張俱進芻蕘之道。僧等荷國重恩。",
    "T52n2103_025:0284b04": "開以方外之禮。安居率土。得弘出俗之心。所",
    "T52n2103_025:0284b05": "以自古帝王齊遵其度。敬其變俗之儀。全其",
    "T52n2103_025:0284b06": "抗禮之迹。遂使經教斯廣代代漸多。宗匠攸",
    "T52n2103_025:0284b07": "遠時時間發。自漢及隋行人重阻。靈岫之風",
    "T52n2103_025:0284b08": "猶欝。仙苑之化尚疎。未若皇運肇興隄封海",
    "T52n2103_025:0284b09": "外。五竺與五嶽同鎮。神州將大夏齊文。皇華",
    "T52n2103_025:0284b10": "之命載隆。輶軒之塗接軫。莫不欽斯聖迹興",
    "T52n2103_025:0284b11": "樹遺蹤固得。梵侶來儀相從不絕。今若返拜",
    "T52n2103_025:0284b12": "君父乖異群經。便登驚俗之譽。或陳輕毀之",
    "T52n2103_025:0284b13": "望。昔晉成幼冲。庾氷矯詔。桓楚飾詐。王謐抗",
    "T52n2103_025:0284b14": "言。及宋武晚季將隆虐政。制僧拜主尋還停",
    "T52n2103_025:0284b15": "息。良由事非經國之典。理越天常之儀。雖曰",
    "T52n2103_025:0284b16": "流言終纏顯議。況乃夏勃勅拜納上天之怒。",
    "T52n2103_025:0284b17": "魏燾行誅肆下癘之責。斯途久列備舉見聞。",
    "T52n2103_025:0284b18": "僧等奉佩慞惶投庇失厝。恐絲綸一發萬國",
    "T52n2103_025:0284b19": "通行。必使寰海望風。方弘失禮之譽。悠哉後",
    "T52n2103_025:0284b20": "代或接効尤之傳。伏惟陛下中興三寶慈攝",
    "T52n2103_025:0284b21": "四生。親承付囑之旨。用勵學徒之寄。僧等內",
    "T52n2103_025:0284b22": "遵正教固絕跪拜之容。外奉明詔令從儒禮",
    "T52n2103_025:0284b23": "之敬。俯仰惟谷慚懼實深。如不陳請有乖臣",
    "T52n2103_025:0284b24": "子之喻。或掩佛化便陷惘君之罪。謹列眾經",
    "T52n2103_025:0284b25": "不拜俗文。輕用上簡。伏願天慈賜垂照覽。則",
    "T52n2103_025:0284b26": "朝議斯穆終遵途於晉臣。委略常談畢歸度",
    "T52n2103_025:0284b27": "於齊后。塵黷威嚴惟深戰戢。謹言。",
    "T52n2103_025:0284b28": "龍朔二年四月二十一日上",
    "T52n2103_025:0284b29": "時京邑僧等二百餘人。往蓬萊宮申表上",
    "T52n2103_025:0284c01": "請。左右相云。勅令詳議拜不拜未定。可待",
    "T52n2103_025:0284c02": "後集僧等乃退。於是大集西明。相與謀議",
    "T52n2103_025:0284c03": "共陳啟狀。聞諸寮寀云。",
    "T52n2103_025:0284c04": "西明寺僧道宣等上雍州牧沛王論沙門",
    "T52n2103_025:0284c05": "不應拜俗啟一首",
    "T52n2103_025:0284c06": "僧道宣等啟。自金河徙轍玉門揚化。歷經",
    "T52n2103_025:0284c07": "英聖載隆良輔。莫不拜首請道歸向知津。故",
    "T52n2103_025:0284c08": "得列剎相望仁祠棊布。天人仰福田之路。幽",
    "T52n2103_025:0284c09": "明懷正道之儀。清信之士林蒸。高尚之賓雲",
    "T52n2103_025:0284c10": "結。是使教分三法。垂萬載之羽儀。位開四部。",
    "T52n2103_025:0284c11": "布五乘之清範。頃以法海宏曠類聚難分。過",
    "T52n2103_025:0284c12": "犯滋彰。有塵御覽。下非常之詔。令拜君親。垂",
    "T52n2103_025:0284c13": "惻隱之懷。顯疎朝議。僧等荷斯明命感悼涕",
    "T52n2103_025:0284c14": "零。良由行缺光時。遂令上霑憂被。且自法教",
    "T52n2103_025:0284c15": "東漸亟涉窊隆。三被屏除五遭拜伏。俱非休",
    "T52n2103_025:0284c16": "明之代。並是暴虐之君。故使布令非經國之",
    "T52n2103_025:0284c17": "謨。乖常致良史之誚。事理難返還襲舊津。伏",
    "T52n2103_025:0284c18": "惟大王統維京甸攝御機衡。道俗來蘇繁務",
    "T52n2103_025:0284c19": "攸靜。今法門擁閉聲教莫傳。據此靜障拔難",
    "T52n2103_025:0284c20": "之秋。拯溺扶危之日。僧等叩閽難及。徒鶴望",
    "T52n2103_025:0284c21": "於九重。天階罕登。終栖遑於百慮。所以干冐",
    "T52n2103_025:0284c22": "陳欵。披露冀得。俯被鴻私載垂提洽。是則遵",
    "T52n2103_025:0284c23": "崇付囑。清風被於九垓。正像更興。景福光於",
    "T52n2103_025:0284c24": "四海。不任窮塞之甚。具以啟聞。塵擾之深",
    "T52n2103_025:0284c25": "惟知慚惕。謹啟。四月二十五日。",
    "T52n2103_025:0284c26": "西明寺僧道宣等上榮國夫人楊氏請",
    "T52n2103_025:0284c27": "論沙門不合拜俗啟一首(夫人帝后之母也敬崇正化大建福",
    "T52n2103_025:0284c28": "門造像書經架築相續入出宮禁榮問莫加僧等詣門致書云爾)",
    "T52n2103_025:0284c29": "僧道宣等啟。自三寶東漸六百餘年。四俗立",
    "T52n2103_025:0285a01": "歸戒之因。五眾開福田之務。百王承至道之",
    "T52n2103_025:0285a02": "化。萬載扇惟聖之風。故得寰海知歸生靈迴",
    "T52n2103_025:0285a03": "向。然以慧日既隱千載有餘。正行難登嚴科",
    "T52n2103_025:0285a04": "易犯。遂有稊稗涉青田之穢。少壯懷白首之",
    "T52n2103_025:0285a05": "徵。備例前經聞于視聽。且聖人在隱凡僧程",
    "T52n2103_025:0285a06": "器。後代住持非斯誰顯。故金石泥素表真像",
    "T52n2103_025:0285a07": "之容。法衣剔髮擬全僧之相。依而信毀報",
    "T52n2103_025:0285a08": "果兩分。背此繕修俱非正道。又僧之真偽生",
    "T52n2103_025:0285a09": "熟難知。行德淺深愚智齊惑。故經陳通供。如",
    "T52n2103_025:0285a10": "海之無窮。律制別科。若涯之有際。宗途既",
    "T52n2103_025:0285a11": "列名教是依。設出俗之威儀。登趣真之圓德。",
    "T52n2103_025:0285a12": "固使天龍致敬幽顯歸心。弘護在懷流功不",
    "T52n2103_025:0285a13": "絕。比以時經濁染人涉凋訛。竊服飾詐之徒。",
    "T52n2103_025:0285a14": "叨倖憑虛之侶。行無動於塵俗。道有翳於憲",
    "T52n2103_025:0285a15": "章。上聞御覽布君親之拜。乃迴天睠垂朝議",
    "T52n2103_025:0285a16": "之勅。僧等內省慚懼如灼如焚。相顧失守莫",
    "T52n2103_025:0285a17": "知投厝。仰惟佛教通屬四部。幽明敢懷竊",
    "T52n2103_025:0285a18": "議。夫人當斯遺寄。況復體茲正善崇建為心。",
    "T52n2103_025:0285a19": "垂範宮闈成明道俗。今三寶淪溺成濟在緣。",
    "T52n2103_025:0285a20": "輒用諮陳。希垂救濟。如蒙拯拔依舊住持。則",
    "T52n2103_025:0285a21": "付囑是歸弘護斯在。輕以聞簡追深悚息。謹",
    "T52n2103_025:0285a22": "啟。四月二十七日。",
    "T52n2103_025:0285a23": "西明寺僧道宣等序佛教隆替事簡諸宰",
    "T52n2103_025:0285a24": "輔等狀一首",
    "T52n2103_025:0285a25": "列子云。周穆王時西極有化人來。反山川移",
    "T52n2103_025:0285a26": "城邑。千變萬化不可窮極。穆王敬之若神重",
    "T52n2103_025:0285a27": "之若聖。此則佛化之初及也。朱仕行釋道安",
    "T52n2103_025:0285a28": "經錄云。秦始皇時西域沙門十八人來化始",
    "T52n2103_025:0285a29": "皇。弗從禁之。夜有金剛丈六人。破獄出之。",
    "T52n2103_025:0285b01": "始皇稽首謝焉。漢書云。武帝元狩中。開西",
    "T52n2103_025:0285b02": "域獲金人。率長丈餘。列之甘泉宮。帝以為大",
    "T52n2103_025:0285b03": "神。燒香禮拜。後遣張騫往大夏尋之。云有身",
    "T52n2103_025:0285b04": "毒國。即天竺也。彼謂浮圖。即佛陀也。此初知",
    "T52n2103_025:0285b05": "佛名相云。成帝都水使者劉向云。向檢藏書。",
    "T52n2103_025:0285b06": "往往見有佛經。此即周秦已行。姑皇焚之不",
    "T52n2103_025:0285b07": "盡。哀帝元壽中。使景憲往大月氏國。因誦浮",
    "T52n2103_025:0285b08": "圖經還。于時漢境稍行齋戒。據此曾聞佛",
    "T52n2103_025:0285b09": "法。中途潛隱重此中興。",
    "T52n2103_025:0285b10": "後漢明帝永平中。上夢金人飛行殿前。乃使",
    "T52n2103_025:0285b11": "秦景等往西域尋佛法。遂獲三寶東傳雒陽。",
    "T52n2103_025:0285b12": "畫釋迦立像。是佛寶也。翻四十二章經。是法",
    "T52n2103_025:0285b13": "寶也。迦竺來儀。是僧寶也。立寺於雒城西",
    "T52n2103_025:0285b14": "門。度人開化自近之遠。展轉住持終於漢祚。",
    "T52n2103_025:0285b15": "魏氏一代五主四十五年。隆敬漸深不聞拜",
    "T52n2103_025:0285b16": "毀。吳氏江表四主五十九年。孫權創開佛法。",
    "T52n2103_025:0285b17": "感瑞立寺名為建初。其後孫皓虐政將事除",
    "T52n2103_025:0285b18": "屏。諸臣諫之乃止。召僧而受五戒。",
    "T52n2103_025:0285b19": "蜀中二主四十三年。于時軍國謀猷佛教無",
    "T52n2103_025:0285b20": "聞信毀。晉司馬氏東西立政。一十二主。一百",
    "T52n2103_025:0285b21": "五十六年。中朝四帝崇信之極不聞異議。唯",
    "T52n2103_025:0285b22": "東晉成帝咸康六年。丞相王導太尉庚亮薨",
    "T52n2103_025:0285b23": "後庾氷輔政。帝在幼冲。為帝出詔令僧致拜。",
    "T52n2103_025:0285b24": "時尚書令何充尚書謝廣等。議不合拜。往",
    "T52n2103_025:0285b25": "返三議。當時遂寢。爾後六十二年。安帝元",
    "T52n2103_025:0285b26": "初中。太尉桓玄以震主之威下書令拜。尚書",
    "T52n2103_025:0285b27": "令桓謙中書王謐等抗諫曰。今沙門雖意深",
    "T52n2103_025:0285b28": "於敬。不以形屈為禮。迹充率土而趣超方內。",
    "T52n2103_025:0285b29": "是以外國之君莫不降禮(如育王等禮比丘事)良以道在",
    "T52n2103_025:0285c01": "則貴。不以人為輕重(如魏文之軾干木漢光之遇子陵等)尋大法東",
    "T52n2103_025:0285c02": "流為日諒久。雖風移政易。而弘之不異。豈不",
    "T52n2103_025:0285c03": "以獨絕之化。有日用於陶漸。清約之風。無",
    "T52n2103_025:0285c04": "害於隆平者乎。玄又致書廬山遠法師。序老",
    "T52n2103_025:0285c05": "子均王侯於三大。遠答以方外之儀。不隷諸",
    "T52n2103_025:0285c06": "華之禮。乃著沙門不敬王者論五篇。其事由",
    "T52n2103_025:0285c07": "息。及安帝返政。還崇信奉終於恭帝。有宋劉",
    "T52n2103_025:0285c08": "氏八君五紀。雖孝武大明六年暫制拜君。尋",
    "T52n2103_025:0285c09": "依先政。齊梁陳氏三代一百一十餘年。隆敬",
    "T52n2103_025:0285c10": "盡一信重逾深。中原魏氏十有餘君一百五",
    "T52n2103_025:0285c11": "十五年。佛法大行。備見魏收良史。唯太武真",
    "T52n2103_025:0285c12": "君七年聽讒滅法。經於五載感癘而崩。還興",
    "T52n2103_025:0285c13": "佛法終於靜帝。自晉失御中原。江表稱帝。國",
    "T52n2103_025:0285c14": "分十六(謂五凉四燕三秦二趙夏蜀是也)斯諸偽政信法不虧。唯",
    "T52n2103_025:0285c15": "赫連佛佛據有夏州。兇暴無厭以殺為樂。佩",
    "T52n2103_025:0285c16": "像背上令僧禮之。後為震死。尋為北代所吞。",
    "T52n2103_025:0285c17": "妻子刑刻具如簫子顯齊書。高齊在鄴六",
    "T52n2103_025:0285c18": "帝二十八年。信重逾前國無兩事。宇文周氏",
    "T52n2103_025:0285c19": "五帝二十五年。初武帝信重佛法。後納張賓",
    "T52n2103_025:0285c20": "之議。便受道法將除佛教。有安法師。著二教",
    "T52n2103_025:0285c21": "論以抗之。論云。九流之教。教止其身。名為外",
    "T52n2103_025:0285c22": "教。三乘之教。教靜心惑。名為內教。老非教",
    "T52n2103_025:0285c23": "主。易謙所攝。帝聞之存廢理乖。遂雙除屏。不",
    "T52n2103_025:0285c24": "盈五載身歿政移。隋氏承運二帝三十七年。",
    "T52n2103_025:0285c25": "文帝崇信載興佛法。海內置塔。百有餘州。皆",
    "T52n2103_025:0285c26": "發休瑞。具如圖傳。煬帝嗣錄改革前朝。雖",
    "T52n2103_025:0285c27": "令致敬僧竟不屈。自大化東漸六百餘年。三",
    "T52n2103_025:0285c28": "被誅除五令致拜。既乖經國之典。又非休明",
    "T52n2103_025:0285c29": "之政。刳斮之虐被於亂朝。抑挫之儀揚於絕",
    "T52n2103_025:0286a01": "代。故使事理乖常尋依舊轍。良以三寶為歸",
    "T52n2103_025:0286a02": "戒之宗。五眾居福田之位。雖信毀交貿殃咎",
    "T52n2103_025:0286a03": "推移。斯自人有窊隆。據道曾無興廢。所以千",
    "T52n2103_025:0286a04": "餘大聖出賢劫之大期。壽六萬年。住釋門之",
    "T52n2103_025:0286a05": "正法。況乃十六尊者作化於三洲。九億應供",
    "T52n2103_025:0286a06": "護持於四部。據斯以述歷數未終。焉得情斷",
    "T52n2103_025:0286a07": "同符儒典。且易之蠱爻不事王侯。禮之儒行",
    "T52n2103_025:0286a08": "不臣天子。在俗四位。尚有不屈之人。況棄俗",
    "T52n2103_025:0286a09": "從道。而便責同臣妾之禮。又昊天上帝嶽瀆",
    "T52n2103_025:0286a10": "靈祇君人之主。莫不祭饗而下拜。今僧受佛",
    "T52n2103_025:0286a11": "戒形具佛儀。天龍八部奉其道而仰其容。莫",
    "T52n2103_025:0286a12": "不拜伏於僧者。故得冥祐顯徵祥瑞雜沓。聞",
    "T52n2103_025:0286a13": "之前傳。豈復同符老氏均王侯於三大者哉。",
    "T52n2103_025:0286a14": "故沙門之宅生也。財色弗顧榮祿弗縻。觀時",
    "T52n2103_025:0286a15": "俗若浮雲。達形命如陽焰。是故號為出家人",
    "T52n2103_025:0286a16": "也。故出家不存家人之禮。出俗無霑處俗之",
    "T52n2103_025:0286a17": "儀。其道顯然。百代不易之令典者也。其流極",
    "T52n2103_025:0286a18": "廣故略述之。◎",
    "T52n2103_025:0286a19": "◎今列佛經論明沙門不敬俗者。梵網經下",
    "T52n2103_025:0286a20": "卷云。出家人法不禮拜國王父母六親。亦不",
    "T52n2103_025:0286a21": "敬事鬼神。涅槃經第六卷云。出家人不禮敬在",
    "T52n2103_025:0286a22": "家人。四分律云。佛令諸比丘長幼相次禮拜。",
    "T52n2103_025:0286a23": "不應禮拜一切白衣。佛本行經第五十三卷云。",
    "T52n2103_025:0286a24": "輸頭檀王與諸眷屬百官。次第禮佛已。佛言。",
    "T52n2103_025:0286a25": "王今可禮優波離等諸比丘。王聞佛教即從",
    "T52n2103_025:0286a26": "座起。頂禮五百比丘新出家者。次第而禮。薩",
    "T52n2103_025:0286a27": "遮尼乾經云。若謗聲聞辟支佛法及大乘法。",
    "T52n2103_025:0286a28": "毀呰留難者。犯根本罪(今僧依大小乘經不拜君親是奉佛教今乃令違佛教拜",
    "T52n2103_025:0286a29": "跪俗人即不信佛語犯根本罪)又謗無善惡業報不畏後代。自作",
    "T52n2103_025:0286b01": "教人堅住不捨。是名根本重罪。大王。若犯此",
    "T52n2103_025:0286b02": "罪不自悔者。燒滅善根受無間苦。以王行此",
    "T52n2103_025:0286b03": "不善重業故。梵行羅漢諸仙聖人出國而去。",
    "T52n2103_025:0286b04": "諸天悲泣諸善鬼神不護其國。大臣輔相諍",
    "T52n2103_025:0286b05": "競相害。四方賊起天王不下。龍王隱伏水旱",
    "T52n2103_025:0286b06": "不調。死亡無數。時人不知是過。而怨諸天訴",
    "T52n2103_025:0286b07": "諸鬼神。是故行法行王為救此苦。不行此過。",
    "T52n2103_025:0286b08": "廣如經說。更有諸論文多不載。",
    "T52n2103_025:0286b09": "僧道宣等白朝宰群公。伏見詔書令僧致敬",
    "T52n2103_025:0286b10": "君父。事理深遠非淺情能測。夫以出家之迹",
    "T52n2103_025:0286b11": "列聖齊規。真俗之科百王同軌。干木在魏。高",
    "T52n2103_025:0286b12": "杭而謁文侯。子陵居漢。長揖而尋光武。彼稱",
    "T52n2103_025:0286b13": "小道尚懷高蹈之門。豈此沙門不垂閑放",
    "T52n2103_025:0286b14": "之美。但以三寶嚮位。用敷歸敬之儀。五眾",
    "T52n2103_025:0286b15": "陳誠。載啟福田之道。今削同儒禮。則佛非出",
    "T52n2103_025:0286b16": "俗之人。下拜君父。則僧非可敬之色。是則三",
    "T52n2103_025:0286b17": "寶通廢。歸戒絕於人倫。儒道是師孔經尊於",
    "T52n2103_025:0286b18": "釋典。在昔晉宋備有前規。八座詳議足為龜",
    "T52n2103_025:0286b19": "鏡。僧等荷國重寄開放出家。奉法行道仰承",
    "T52n2103_025:0286b20": "聖則。忽令致拜有累深經。俯仰栖遑罔知投",
    "T52n2103_025:0286b21": "庇。謹列內經及以故事。具舉如前。用簡朝議",
    "T52n2103_025:0286b22": "請垂詳採。敬白。至五月十五日。大集文武",
    "T52n2103_025:0286b23": "官僚九品以上并州縣官等千有餘人。總坐",
    "T52n2103_025:0286b24": "中臺都堂將議其事。時京邑西明寺沙門道",
    "T52n2103_025:0286b25": "宣。大莊嚴寺沙門威秀。大慈恩寺沙門靈會。",
    "T52n2103_025:0286b26": "弘福寺沙門會隱等三百餘人。并將經文及",
    "T52n2103_025:0286b27": "以前狀。陳其故事以申厥理。時司禮太常伯",
    "T52n2103_025:0286b28": "隴西郡王博叉謂諸沙門曰。勅令俗官詳議。",
    "T52n2103_025:0286b29": "師等可退。時群議紛紜不能畫一。隴西王曰。",
    "T52n2103_025:0286c01": "佛法傳通帝代既遠。下勅令拜君親又許朝",
    "T52n2103_025:0286c02": "議。今眾人立理未可通遵。司禮既曰職司。可",
    "T52n2103_025:0286c03": "先建議。同者署名。不同則止。時司禮大夫孔",
    "T52n2103_025:0286c04": "志。約執筆述狀如後。令主事大讀訖。遂依位",
    "T52n2103_025:0286c05": "署。人將太半。左肅機崔餘慶曰。勅令司別立",
    "T52n2103_025:0286c06": "議。未可轍承。司禮請散可各隨別狀送臺。時",
    "T52n2103_025:0286c07": "所送議文抑揚駁雜。今謹依所司上下區以",
    "T52n2103_025:0286c08": "別之。先列不拜之文。次陳兼拜之狀。後述致",
    "T52n2103_025:0286c09": "拜之議。善惡咸錄件之如左焉。",
    "T52n2103_025:0286c10": "中臺司禮太常伯隴西王博叉大夫孔志",
    "T52n2103_025:0286c11": "約等議一首",
    "T52n2103_025:0286c12": "竊以凡百在位。雖存敬上之道。當其為師尚",
    "T52n2103_025:0286c13": "有不臣之義。況佛之垂法事超俗表。剔髮同",
    "T52n2103_025:0286c14": "於毀傷。擁錫異乎簪紱。出家非色養之境。離",
    "T52n2103_025:0286c15": "塵豈策名之地。功深濟度道極崇高。何必破",
    "T52n2103_025:0286c16": "彼玄門牽斯儒轍。披釋服而為孔拜。處俗塗",
    "T52n2103_025:0286c17": "而當法禮。存其教而毀其道。求其福而屈其",
    "T52n2103_025:0286c18": "身。再三研覈謂乖通理。又道之為教雖全髮",
    "T52n2103_025:0286c19": "膚。出家超俗其歸一揆。加以遠標天構大啟",
    "T52n2103_025:0286c20": "皇基。義藉尊嚴式符高尚。並仍舊貫無點彝",
    "T52n2103_025:0286c21": "章。如必改作恐非稽古。雖君親崇敬用軫神",
    "T52n2103_025:0286c22": "衷。道法難虧還留睿想。既奉詢芻之詔。敢罄",
    "T52n2103_025:0286c23": "塵嶽之誠。懼不愜允。追深戰惕。",
    "T52n2103_025:0286c24": "司元議一首",
    "T52n2103_025:0286c25": "肖形二氣。嚴父稱莫大之尊。資用五材。元",
    "T52n2103_025:0286c26": "后標則天之貴。至於擎跪曲拳之禮。陶化之",
    "T52n2103_025:0286c27": "侶同遵。服勤就養之方。懷生之倫共紀。凡在",
    "T52n2103_025:0286c28": "君父理絕名言。而老釋二門出塵遺俗。虛無",
    "T52n2103_025:0286c29": "一旨離有會空。瑞見毘耶。闡慈悲之偈。氣浮",
    "T52n2103_025:0287a01": "函谷。開道德之篇。處木雁之間。養生在慮。罷",
    "T52n2103_025:0287a02": "色聲之相。寂滅為心。執禮蹈儀者。靡窮其要",
    "T52n2103_025:0287a03": "妙。懷忠履孝者。未酌其波瀾。理存太極之先。",
    "T52n2103_025:0287a04": "事出生靈之表。故尊其道則異其服。重其教",
    "T52n2103_025:0287a05": "則變其禮。爰自近古迄乎末葉。雖沿革暫乖",
    "T52n2103_025:0287a06": "而斯道無墜。洎哀纏雙樹慟結三號。防後進之",
    "T52n2103_025:0287a07": "虧風。約儒宗以控法。故當輔成舊教。豈應裁",
    "T52n2103_025:0287a08": "制新儀。誠宜屈宸扆之嚴。申方外之旨。委尊",
    "T52n2103_025:0287a09": "親之重。縱環中之遊。愚管斟量遵故為允。",
    "T52n2103_025:0287a10": "司戎議一首",
    "T52n2103_025:0287a11": "臣聞三災變火六度逾凝。二字為經百成攸",
    "T52n2103_025:0287a12": "緬。是以白毫著相。闡一乘於萬劫。紫氣浮影。",
    "T52n2103_025:0287a13": "混萬殊於一致。爰有儒津復軔殊軫。秀天地",
    "T52n2103_025:0287a14": "陰陽之稟。禮君臣父子之穆。故知循名責實",
    "T52n2103_025:0287a15": "矩跡端形。則教先於闕里。齋心力行修來悔",
    "T52n2103_025:0287a16": "往。則化漸於連河。釋為內防。雅有制於魏闕。",
    "T52n2103_025:0287a17": "儒為外檢。不能括其靈臺。別有玄宗素範振",
    "T52n2103_025:0287a18": "蕩風物。翾鵬逸鷃促椿遼菌。無為無事何得",
    "T52n2103_025:0287a19": "何失。然則道佛二教俱為三寶。佛以佛法僧",
    "T52n2103_025:0287a20": "為旨。道以道經師為義。豈直攝生有託陶性",
    "T52n2103_025:0287a21": "通資。信亦為政是基裨聲濃化。而比丘未諭",
    "T52n2103_025:0287a22": "先生多僻。恃出俗而浮逸。以矜傲為誇誕。",
    "T52n2103_025:0287a23": "處匹夫之賤。直形骸於萬乘。忘子育之恩。不",
    "T52n2103_025:0287a24": "降屈於三大。固君父所宜革。乃臣子所知非。",
    "T52n2103_025:0287a25": "遂降綸璽是改其弊。雖履孝居忠昌言改轍。",
    "T52n2103_025:0287a26": "而稽古愛道參酌群情。懷響者谷不銷聲。撫",
    "T52n2103_025:0287a27": "塵者山無隔細。必備輿人之頌。以貢芻蕘之",
    "T52n2103_025:0287a28": "說。何則柱史西浮千有餘祀。法流東漸六百",
    "T52n2103_025:0287a29": "許年。雖曆變市朝而事無損益。唯庾氷責沙",
    "T52n2103_025:0287b01": "門之拜。桓玄議比丘之禮。幸有何充進奏慧",
    "T52n2103_025:0287b02": "遠陳書。事竟不行道終不墜。是以大易經綸",
    "T52n2103_025:0287b03": "三聖。蠱象不事王侯。大禮充牣兩儀儒行不",
    "T52n2103_025:0287b04": "臣天子。亦有嚴陵踞謁光武。亞夫長揖漢文。",
    "T52n2103_025:0287b05": "介冑豈曰觸麟。故人不為纓網。惟舊詎先師",
    "T52n2103_025:0287b06": "道。法侶何後戎昭。上則九天真皇十地菩薩。",
    "T52n2103_025:0287b07": "下則南山四皓淮南八公。或順風而禮謁。或",
    "T52n2103_025:0287b08": "御氣而遊處。一以貫之靡得而屈。十室忠信",
    "T52n2103_025:0287b09": "亦豈無其人哉。五刑之設關三木者不拜。",
    "T52n2103_025:0287b10": "豈五德之具居三服者拜之。罪之不責。恭肅",
    "T52n2103_025:0287b11": "德之誠足容養。然則含識之類。懷生之流。莫",
    "T52n2103_025:0287b12": "不致身以輸忠。彼則不臣王者。莫不竭力而",
    "T52n2103_025:0287b13": "尊孝。彼則不敬其親。雖約弛三章律輕三",
    "T52n2103_025:0287b14": "尺。有一於此。三千其大。而不被以嚴誅。寘於",
    "T52n2103_025:0287b15": "巨責者。豈不以道釋與堯孔殊制。傷毀與禮",
    "T52n2103_025:0287b16": "教正乖。蓮華非結綬之色。貝葉異削珪之旨。",
    "T52n2103_025:0287b17": "人以束帶為彝章。道則冠而不帶。人以束髮",
    "T52n2103_025:0287b18": "為華飾。釋則落而不容。去國不為不忠。辭家",
    "T52n2103_025:0287b19": "不為不孝。出塵滓割愛於君親。奪嗜欲棄情",
    "T52n2103_025:0287b20": "於妻子。理乃區分於物類。不可涯檢於常塗。",
    "T52n2103_025:0287b21": "生莫重於父母。子則不謝。施莫厚於天地。物",
    "T52n2103_025:0287b22": "則不答。君親之恩事絕名象。豈稽首拜首可",
    "T52n2103_025:0287b23": "酬萬分之一者歟。出家之於君父。豈曰全無",
    "T52n2103_025:0287b24": "輸報。一念必以人王為願首。四諦則於父母",
    "T52n2103_025:0287b25": "為弘益。方祛塵劫永離死生。豈與夫屈膝為",
    "T52n2103_025:0287b26": "盡忠。色養為純孝而已矣。必包之俗境。處之",
    "T52n2103_025:0287b27": "儒肆。屈其容降其禮。則不孝莫過於絕嗣。何",
    "T52n2103_025:0287b28": "不制以婚姻。不忠莫大於不臣。何不令稱臣",
    "T52n2103_025:0287b29": "妾。以袈裟為朝服。稱貧道而趨拜。儀範兩失",
    "T52n2103_025:0287c01": "名稱兼舛。深恐一跪之益。不加萬乘之尊。一",
    "T52n2103_025:0287c02": "拜之勞式彰三服之墜。則所不可而豈然乎。",
    "T52n2103_025:0287c03": "王者無父事三老。無兄事五更。君人之尊亦",
    "T52n2103_025:0287c04": "有所敬。法服之敬不敬其人。若屈其數則卑",
    "T52n2103_025:0287c05": "其道。數而可卑道則云缺矣。豈若存敬於",
    "T52n2103_025:0287c06": "己。存道於物。敬存則己適。道在則物尊。尊",
    "T52n2103_025:0287c07": "道所以敬於物。敬物亦所以尊於己也。況復",
    "T52n2103_025:0287c08": "形猶身也。道若影焉。身既如聲。道亦如響。形",
    "T52n2103_025:0287c09": "動則影隨。聲揚則響應。道崇則形寵。身替",
    "T52n2103_025:0287c10": "則道息。豈可使居身之道屈於道外之身。豈",
    "T52n2103_025:0287c11": "可使方外之人存於身中之敬。又彼守一居",
    "T52n2103_025:0287c12": "道不離塵俗。若可拜之是謂俗之道而可俗",
    "T52n2103_025:0287c13": "俗又參道。則一當有二而道不專行矣。安可",
    "T52n2103_025:0287c14": "以區道俗之常域保專一之至誠哉。據僧祇",
    "T52n2103_025:0287c15": "律。敬袈裟如敬佛塔。謂袈裟為福田衣。衣名",
    "T52n2103_025:0287c16": "銷瘦。取能銷瘦煩惱。鎧名忍辱。取能降伏魔",
    "T52n2103_025:0287c17": "軍。亦喻蓮華不染泥滓。亦為諸佛之所幢相。",
    "T52n2103_025:0287c18": "則袈裟之為義其至矣。夫若損茲佛塔壞彼",
    "T52n2103_025:0287c19": "幢相。將輕忍辱更貶福田。甚用危疑終迷去",
    "T52n2103_025:0287c20": "取。解衣而拜則越俗非章甫之儀。整服而趨",
    "T52n2103_025:0287c21": "則緇衣異朝宗之典。故禪幽舍衛之境。步屏",
    "T52n2103_025:0287c22": "高門之地。理絕朝請事乖榮謁。豈不謂我崇",
    "T52n2103_025:0287c23": "其道。所以彼請其來。請而卑之復何為者。廬",
    "T52n2103_025:0287c24": "山為道德所居。不在搜揀之例。甘棠為聽訟",
    "T52n2103_025:0287c25": "所息。式致勿翦之思。山與樹之無心。且以德",
    "T52n2103_025:0287c26": "而存物。法與道之有裕。豈崇道而遺人。語曰。",
    "T52n2103_025:0287c27": "人能弘道則道亦須人而行也。王人雖微位。",
    "T52n2103_025:0287c28": "在諸矦之上。行道之輩焉復可卑其禮。若謂",
    "T52n2103_025:0287c29": "兩為欺詭。則可一而寢之。寢之之道則芟薙之",
    "T52n2103_025:0288a01": "之謂。是則所奪者多。何止降屈而已。若謂兩",
    "T52n2103_025:0288a02": "為濃助。則宜崇之。崇之之道則尊貴之之",
    "T52n2103_025:0288a03": "謂。豈可尊貴其道而使其恭敬哉。假以金翠",
    "T52n2103_025:0288a04": "為真儀。不以金翠而增肅。以芻狗而尊像。不",
    "T52n2103_025:0288a05": "以芻狗而加輕。肅敬終寄於道輕重不係於",
    "T52n2103_025:0288a06": "物。物之不能遷道。亦猶道之恒隨於物矣。沙",
    "T52n2103_025:0288a07": "門橫服於己。資法服而為貴。莫不敬其法服",
    "T52n2103_025:0288a08": "而豈係於人乎。不拜之典義高經律。法付國",
    "T52n2103_025:0288a09": "王事資持護。法為常也。常行不易。一隅可革",
    "T52n2103_025:0288a10": "千門或爽。通有護法之資。塞有墜法之慮。與",
    "T52n2103_025:0288a11": "其墜之曷若護之。何必屈折於僧容。盤辟於",
    "T52n2103_025:0288a12": "法服。使萬國歸依者居蔕芥於其間哉。語曰",
    "T52n2103_025:0288a13": "因人所利而利之。則利之之術亦可因其精",
    "T52n2103_025:0288a14": "詣而為利矣。洎乎日光上照皇運攸宗。海接",
    "T52n2103_025:0288a15": "天潢枝連寶構。藉無上之道。闡無疆之業。別",
    "T52n2103_025:0288a16": "氏他族敬猶崇往。神基靈派道豈撝今。此為",
    "T52n2103_025:0288a17": "甚不可一也。月氏東國寶祚斯俟。定水玄波",
    "T52n2103_025:0288a18": "法雲彩潤。高解脫之慶。演常住之福。王前",
    "T52n2103_025:0288a19": "帝昔尚或攸遵。主聖臣良胡寧此變。臣愚千",
    "T52n2103_025:0288a20": "慮萬不一得。儻緣斯創造無益將來。於恒河",
    "T52n2103_025:0288a21": "沙劫有毫釐之累。雖率土碎首群生粉骨。何",
    "T52n2103_025:0288a22": "以塞有隱之責。蠲不忠之罪。此為甚不可二",
    "T52n2103_025:0288a23": "也。臣所以汲汲其事區區其誠。搔首捫心隳",
    "T52n2103_025:0288a24": "肝瀝膽。伏願聖朝重興至教。恒春柰苑永轉",
    "T52n2103_025:0288a25": "法輪。一心歡錄其人。百祚遠光於帝冊。則",
    "T52n2103_025:0288a26": "雖死猶生朝夕可矣。竊惟詔旨微婉義難適",
    "T52n2103_025:0288a27": "莫。天情畫一則可使由之。睿想傍求。則誰",
    "T52n2103_025:0288a28": "不竭慮。臣以庸昧何足寓言。以兩教為無。則",
    "T52n2103_025:0288a29": "崇之於聖運。聖而崇之則非無矣。以兩教為",
    "T52n2103_025:0288b01": "有。則筆削於明時。時而削之恐非有矣。斯",
    "T52n2103_025:0288b02": "所以岐路徘徊兩端交戰。道宜存跡理未懕",
    "T52n2103_025:0288b03": "心。管豈天窺蛙焉海測。理絕庶幾之外。事超",
    "T52n2103_025:0288b04": "智識之表。自可懷鉛閣筆扣寂銷聲。而欲鳥",
    "T52n2103_025:0288b05": "處程言竽中竊吹。將聳聾聽而齊俗。與瞽視",
    "T52n2103_025:0288b06": "而均叟。雖有罄於心靈。終不詣於聞見也。直",
    "T52n2103_025:0288b07": "以八風逈扇。萬籟咸貢其音。兩曜昇暉。千形",
    "T52n2103_025:0288b08": "不匿其影。茲焉企景是庶轉規。就日心葵輸",
    "T52n2103_025:0288b09": "涓驛露。而靦顏漿夏履薄氷春。兢惕已甚。赧",
    "T52n2103_025:0288b10": "畏交集。謹議。",
    "T52n2103_025:0288b11": "司刑太常伯劉祥道",
    "T52n2103_025:0288b12": "竊以朝廷之敘肅敬為先。生育之恩色養為",
    "T52n2103_025:0288b13": "重。釋老二教今悉反之。抗禮於帝王。受敬於",
    "T52n2103_025:0288b14": "父母。而優容自昔迄乎今代。源其深致蓋有",
    "T52n2103_025:0288b15": "以然。諒由剔髮有異於冠冕。袈裟無取於章",
    "T52n2103_025:0288b16": "服。出家故無家人之敬。捨俗豈拘朝廷之禮。",
    "T52n2103_025:0288b17": "至於玄教清虛道風遐曠。高尚其事不屈王",
    "T52n2103_025:0288b18": "矦。帝王有所不臣。蓋此之謂。國家既存其道",
    "T52n2103_025:0288b19": "所以不屈其身。望准前章無違舊貫。謹議。議",
    "T52n2103_025:0288b20": "拜者。明沙門應致拜也。昔皇覺御宇尚開",
    "T52n2103_025:0288b21": "信毀之源。豈惟像末不流弘約之議。頃以法",
    "T52n2103_025:0288b22": "海宏曠類聚難分有穢玄猷。頗聞朝聽。致使",
    "T52n2103_025:0288b23": "拘文之士。廢道從人。較而言之。未曰通方之",
    "T52n2103_025:0288b24": "巨唱也。余所以考諸故實隨而彈焉。庶崇佛",
    "T52n2103_025:0288b25": "君子。或能詳覽。",
    "T52n2103_025:0288b26": "議沙門兼拜狀合三首",
    "T52n2103_025:0288b27": "左威衛長史崔安都錄事沈玄明等議狀一",
    "T52n2103_025:0288b28": "首",
    "T52n2103_025:0288b29": "竊以紫氣騰真。玄牝之風西被。白虹沈化。涅",
    "T52n2103_025:0288c01": "槃之蘊東流。轡羽驤霞。影王京而凝眾妙。",
    "T52n2103_025:0288c02": "津慈照寂。啟金園而融至道。義冠空有。理洞",
    "T52n2103_025:0288c03": "希夷。祛濟塵蒙薰滌因累。神道裨教茲焉有",
    "T52n2103_025:0288c04": "徵。坦躅業已遵從。流弊義資懲革(彈曰守法高尚稱為",
    "T52n2103_025:0288c05": "流弊違經拜俗謂之懲革即事不可其如理何)原夫在三之敬六位。峻",
    "T52n2103_025:0288c06": "尊卑之象。百行之本四始。旌罔極之談。本立",
    "T52n2103_025:0288c07": "然後道生。敬形於焉禮穆。寔王化之始。乃天",
    "T52n2103_025:0288c08": "地之經。佛以法為師。帝以天為則。域中有四",
    "T52n2103_025:0288c09": "大王者居一焉。王道既其齊衡。天法固乃同",
    "T52n2103_025:0288c10": "貫。身為法器法惟道本。黃冠慕道緇裳奉",
    "T52n2103_025:0288c11": "佛。致敬君父眇契玄波(彈曰。佛法乃寰外之尊。帝王為域中之大。教存",
    "T52n2103_025:0288c12": "而令屈折。不羈還類編人。此乃法水壅而不流。何玄波之眇契耶)且夫戒錄纔高。",
    "T52n2103_025:0288c13": "猶盡肅於膜拜。況乎貴賤懸邈頓遺恭於屈",
    "T52n2103_025:0288c14": "膝(彈曰。王謐云。沙門所以上下相敬而抗禮。宸居者良以宗致既同則長幼成序。津途有隔則義無降屈。",
    "T52n2103_025:0288c15": "誠哉是言。可為龜鏡矣)必以山林獨往物我兼忘。混親疎",
    "T52n2103_025:0288c16": "齊寵辱。惠我不為是。損己詎稱非。自當泯若",
    "T52n2103_025:0288c17": "無情。湛然恒寂。安假仰迦維而頓顙。覿天尊",
    "T52n2103_025:0288c18": "而雅拜。塵容不異俗。致敬未乖真(彈曰。沙門落采披緇。",
    "T52n2103_025:0288c19": "道俗懸隔拜違佛教。具顯經文。而言敬未乖真容不異俗。此乃指南為北。反白成玄)且伯陽緒訓",
    "T52n2103_025:0288c20": "於和光。不輕演教於常禮。妙叶謙尊之德。遠",
    "T52n2103_025:0288c21": "符隣照之規(伯陽誕自姬周。身充柱史。為官則王朝之一職。言道儒宗之一流拜伏君親固其宜",
    "T52n2103_025:0288c22": "矣。至若不輕之禮四眾乃權道之一時。其猶文命入裸俗而解裳。不可例率土以為模楷)又三極之",
    "T52n2103_025:0288c23": "中師居其末。末猶展敬。本何疑哀(彈曰。釋眾所以師資",
    "T52n2103_025:0288c24": "相敬。正以教義不殊故耳。非是約本末而言。何孟浪之甚也)若以袈裟異乎龍黼。",
    "T52n2103_025:0288c25": "縠巾殊於鷩弁。服既戎矣。拜何必華。各循",
    "T52n2103_025:0288c26": "其本無爽彝式。其有素履貞遯清規振俗神",
    "T52n2103_025:0288c27": "化肹響戒行精勤。藻掞桐鸞梵清霄鶴。錦",
    "T52n2103_025:0288c28": "旌徵獸瓊符御靈。德秀年耆。蠲其拜禮。自餘",
    "T52n2103_025:0289a01": "初學後進聲塵寂寥。並令盡敬君父。請即編",
    "T52n2103_025:0289a02": "之恒憲(彈曰。若以不拜為非。則德秀年耆詎宜蠲免。若以不拜為是。則後進初學無宜令拜進退矛",
    "T52n2103_025:0289a03": "盾去取自乖。請即編之恒憲。何所見之短乎)如此則進德修業。出塵之",
    "T52n2103_025:0289a04": "軌彌隆。苦節棲壇。入道之心逾勵。玄風斯遠",
    "T52n2103_025:0289a05": "國章惟緝。庶可以詳示景。則靜一訛弊(彈曰。以乖",
    "T52n2103_025:0289a06": "宗為景。則謂守法為訛弊。約斯以驗餘何可觀)自我作古奚舊之拘。夫鏡",
    "T52n2103_025:0289a07": "非常之理。必藉非常之照。天鑒玄覽體睿甄",
    "T52n2103_025:0289a08": "微。探象外之遺宗。極環中之幽致。雖則暫",
    "T52n2103_025:0289a09": "駭常聽。抑亦終寘大道。謹議。",
    "T52n2103_025:0289a10": "右清道衛長史李洽等議狀一首",
    "T52n2103_025:0289a11": "竊以道教冲虛釋門祕寂。至於照仁濟物崇",
    "T52n2103_025:0289a12": "義為心。乃睠儒風理言不異(彈曰。儒教所明不踰寰域。釋宗所",
    "T52n2103_025:0289a13": "辯高出見聞。故魏東陽王丕曰。佛法冲洽非儒墨者所知。今言不異。何多謬耶)至若宿德耄",
    "T52n2103_025:0289a14": "齒。戒律無虧。栖林遯谷。高尚其事。若斯儔輩",
    "T52n2103_025:0289a15": "可致尊崇。其有弱齓蒙求薰修靡譽。背真混",
    "T52n2103_025:0289a16": "俗心行多違。以此不拜義難通允(彈曰。夫稱沙門者何也。謂",
    "T52n2103_025:0289a17": "紹法象賢。發蒙啟化。儀乏搢紳之飾。教殊廊廟之規求宗故所以直骸孰可分其德業。矯俗故由茲抗禮。寧容",
    "T52n2103_025:0289a18": "隔以尊卑)但在家在國事親事君。不拜之儀何可以",
    "T52n2103_025:0289a19": "訓(彈曰。誠哉奉君親者無宜不拜。沙門不事王侯。背恩天屬。以拜為訓。似未之思)望請勒",
    "T52n2103_025:0289a20": "拜垂憲於後。謹議。",
    "T52n2103_025:0289a21": "長安縣令張松壽議狀一首",
    "T52n2103_025:0289a22": "竊惟。佛道二門虛寂一致。縱不能練心方外",
    "T52n2103_025:0289a23": "擯影人間。猶須迹與俗分事與時隔。然今出",
    "T52n2103_025:0289a24": "家之輩多雜塵伍。外以不屈自高。內以私謁",
    "T52n2103_025:0289a25": "為務。徒有入道之名。竟無離俗之實(彈曰。不科簡懲",
    "T52n2103_025:0289a26": "屈者奉法而然。私謁者誠違教義。只可峻其彼不逞之流。寧容縱火崑崗而欲俱焚玉石耶)至若君",
    "T52n2103_025:0289a27": "親之地禮兼臣子。孝敬所宗義深家國。不有",
    "T52n2103_025:0289a28": "制度何以經綸。望請僧尼道士女冠等。道為",
    "T52n2103_025:0289a29": "時須事因法會者。雖在君后聽依舊式。捨此",
    "T52n2103_025:0289b01": "以往並令讚拜。若歸覲父母子道宜申。如在",
    "T52n2103_025:0289b02": "觀寺任遵釋典(彈曰。夫僧尼合拜則無宜不拜。不合豈簡時方何得剃髮。同是一人約",
    "T52n2103_025:0289b03": "處便開。異禮法服始終無二。據事遂制殊經此乃首鼠兩端。要時妄立)庶其以卑屈為",
    "T52n2103_025:0289b04": "恥。稍屏浮競。以道德自尊。漸弘教法。輒進愚",
    "T52n2103_025:0289b05": "管。伏增慚戰。謹議。",
    "T52n2103_025:0289b06": "中臺司禮太常伯隴西王博叉執議狀奏",
    "T52n2103_025:0289b07": "一首",
    "T52n2103_025:0289b08": "司禮議僧尼道士女冠等拜君親等事一五",
    "T52n2103_025:0289b09": "百三十九人議請不拜。",
    "T52n2103_025:0289b10": "右大司成令狐德棻等議稱。竊以凡百在位",
    "T52n2103_025:0289b11": "咸隆奉上之道。當其為師尚有不臣之義。況",
    "T52n2103_025:0289b12": "佛之垂法事越常規剔髮同於毀傷。振錫異",
    "T52n2103_025:0289b13": "乎簪[卄/(爾*(乏-之+(犮-乂+又)))]。出家非色養之境。離塵豈策名之",
    "T52n2103_025:0289b14": "地。功深濟度道極崇高。何必破彼玄門牽斯",
    "T52n2103_025:0289b15": "儒轍。披法服而為俗拜。踐孔門而行釋禮。存",
    "T52n2103_025:0289b16": "其教而毀其道。求其福而屈其身。詳稽理要",
    "T52n2103_025:0289b17": "恐有未愜。又道之為範雖全髮膚。出家超俗",
    "T52n2103_025:0289b18": "其歸一揆。加以遠標天構大啟皇基。義藉尊",
    "T52n2103_025:0289b19": "嚴式符高尚。惟此二教相沿自久。爰暨我唐",
    "T52n2103_025:0289b20": "徽風益扇。雖王猷遐暢實賴天功。而聖輪常",
    "T52n2103_025:0289b21": "轉式資冥助。今儻一朝改舊無益將來。於恒",
    "T52n2103_025:0289b22": "沙之劫起毫塵之累。則普天率土灰身粉骨。",
    "T52n2103_025:0289b23": "何以塞有隱之責。蠲不忠之罪。與其失於改",
    "T52n2103_025:0289b24": "創。不若謬於修文。孔子曰。因人所利而利之。",
    "T52n2103_025:0289b25": "老子曰。聖人無常心。以百姓心為心。二教所",
    "T52n2103_025:0289b26": "利弘益多矣。百姓之心歸信眾矣。革其所利",
    "T52n2103_025:0289b27": "非因利之道。乖其本心非無心之謂。請遵故",
    "T52n2103_025:0289b28": "實不拜為允。伏惟陛下。德掩上皇業光下問。",
    "T52n2103_025:0289b29": "君親崇敬雖啟神衷。道法難虧還留睿想。既",
    "T52n2103_025:0289c01": "奉詢芻之旨。敢罄塵嶽之誠。懼不折衷。追深",
    "T52n2103_025:0289c02": "戰惕。一三百五十四人議請拜。",
    "T52n2103_025:0289c03": "右兼司平太常伯閻立本等議稱。臣聞剛折",
    "T52n2103_025:0289c04": "柔存。扇玄風之妙旨。答形甘辱騰釋路之微",
    "T52n2103_025:0289c05": "言。故能開善下之源。弘不輕之義。是以聲",
    "T52n2103_025:0289c06": "聞降禮於居士。柱史委質於周王。此乃成緇",
    "T52n2103_025:0289c07": "服之表綴。立黃冠之龜鏡。自茲已降喪其宗",
    "T52n2103_025:0289c08": "軌。歷代溺其真理。習俗守其迷途。一人有",
    "T52n2103_025:0289c09": "作。萬物斯覩。紐維天地驅駕皇王。轉金輪於",
    "T52n2103_025:0289c10": "勝境。構玉京於玄域。遂使尋真道士追守藏",
    "T52n2103_025:0289c11": "之遐風。落[髟/采]沙門弘禮足之錦典。況太陽垂",
    "T52n2103_025:0289c12": "曜在天。標無二之明。大帝稱尊御宇。極通三",
    "T52n2103_025:0289c13": "之貴。且二教裁範雖絕塵容。事止出家。未能",
    "T52n2103_025:0289c14": "逃國。同賦形於姒鏡。皆仰化於姚風。豈有抗",
    "T52n2103_025:0289c15": "禮宸居獨高真軌。然輕尊傲長在人為悖。臣",
    "T52n2103_025:0289c16": "君敬父於道無嫌。考詳其義跪拜為允。",
    "T52n2103_025:0289c17": "前奉四月十六日勅旨欲令僧尼道士女冠",
    "T52n2103_025:0289c18": "於君親致拜恐爽於恒情宜付有司詳議奏聞",
    "T52n2103_025:0289c19": "者件狀如前伏聽勅旨。",
    "T52n2103_025:0289c20": "今上停沙門拜君詔一首",
    "T52n2103_025:0289c21": "東臺若夫華裔列聖異軫而齊驅。中外裁風",
    "T52n2103_025:0289c22": "百慮而同致。自周霄隕照漢夢延輝。妙化西",
    "T52n2103_025:0289c23": "移惠流東被。至於玄牝邃旨碧落希聲。具開",
    "T52n2103_025:0289c24": "六順之基。偕叶五常之本。而於愛敬之地。忘",
    "T52n2103_025:0289c25": "乎跪拜之像。其來永久罔革茲弊。朕席圖登",
    "T52n2103_025:0289c26": "政崇真導俗。凝襟解脫之津。陶思常名之境。",
    "T52n2103_025:0289c27": "正以尊親之道禮經之格言。孝友之義詩人",
    "T52n2103_025:0289c28": "之明准。豈可以絕塵峻範而忘恃怙之敬。拔",
    "T52n2103_025:0289c29": "累貞規迺遺溫清之序。前欲令道士女冠僧",
    "T52n2103_025:0290a01": "尼等致拜。將恐振駭恒心。爰俾詳定。有司咸",
    "T52n2103_025:0290a02": "引典據兼陳情理。沿革二塗紛綸相半。朕商",
    "T52n2103_025:0290a03": "搉群義沈研幽賾。然箕潁之風。高尚其事。遐",
    "T52n2103_025:0290a04": "想前載。故亦有之。今於君處勿須致拜。其父",
    "T52n2103_025:0290a05": "母所。慈育彌深。祇伏斯曠更將安設。自今",
    "T52n2103_025:0290a06": "已後即宜跪拜。主者施行龍朔二年六月八",
    "T52n2103_025:0290a07": "日。西臺侍郎弘文館學士輕車都尉臣上官",
    "T52n2103_025:0290a08": "儀宣。",
    "T52n2103_025:0290a09": "京邑老人程士顆等上請表一首",
    "T52n2103_025:0290a10": "臣言。臣聞佛化所資在物斯貴。良由拔沈冥",
    "T52n2103_025:0290a11": "於六道。濟蒙識於三乘。其德既弘其功亦大。",
    "T52n2103_025:0290a12": "所以佛為法主。幽顯之所歸依。法為良藥。煩",
    "T52n2103_025:0290a13": "惑由之清蕩。僧為佛種。弘演被於來際。遂使",
    "T52n2103_025:0290a14": "歷代英主重道德而護持。清信賢明度子女",
    "T52n2103_025:0290a15": "而承繼。固得僧尼遍於區宇。垂範導於無",
    "T52n2103_025:0290a16": "窮。伏惟陛下。慈濟九有開暢一乘。愛敬之道",
    "T52n2103_025:0290a17": "克隆。成務之途逾遠。近奉明詔令僧跪拜父",
    "T52n2103_025:0290a18": "母。斯則崇揚孝始布範敬源。但佛有成教。",
    "T52n2103_025:0290a19": "出家不拜其親。欲使道俗殊津歸戒以之投",
    "T52n2103_025:0290a20": "附。出處兩異真俗由之致乖。莫非心受佛戒",
    "T52n2103_025:0290a21": "形具佛儀。法網懸殊敬相全別。且自高尚之",
    "T52n2103_025:0290a22": "風。人主猶存抗禮。豈惟臣下返受跪拜之儀。",
    "T52n2103_025:0290a23": "俯仰撫循無由啟處意。願國無兩敬。大開方",
    "T52n2103_025:0290a24": "外之迹。僧奉內教。便得立身行道。不任私",
    "T52n2103_025:0290a25": "懷之至。謹奉表以聞。塵黷威嚴。伏增戰越。",
    "T52n2103_025:0290a26": "謹言直東臺舍人馮神德上。",
    "T52n2103_025:0290a27": "一道士增尼請依舊僧尼在前(此一條在貞觀十一年因令合上)",
    "T52n2103_025:0290a28": "一僧尼請依舊不拜父母",
    "T52n2103_025:0290a29": "臣聞祕教東流。因明后而闡化。玄風西運。憑",
    "T52n2103_025:0290b01": "至識以開宗。故知弘濟千門義宣於雅道。提",
    "T52n2103_025:0290b02": "誘萬品理塞於邪津。只可隨聖教以抑揚。豈",
    "T52n2103_025:0290b03": "得逐人事而興替。沙門者求未來之勝果。道",
    "T52n2103_025:0290b04": "士者信有生之自然。自然者貴取性真。絕其",
    "T52n2103_025:0290b05": "近偽之跡。勝果者意存杜漸。遠開趨道之心。",
    "T52n2103_025:0290b06": "誘濟源雖不同。從善終歸一致。伏惟皇帝陛",
    "T52n2103_025:0290b07": "下。包元建極御一飛貞。乘大道以流謙。順無",
    "T52n2103_025:0290b08": "為而下濟。因心會物教不肅成。今乃定道佛",
    "T52n2103_025:0290b09": "之尊卑。抑沙門之拜伏。拜伏有同常禮未是",
    "T52n2103_025:0290b10": "出俗之因尊卑。物我之情豈曰無為之妙。陛",
    "T52n2103_025:0290b11": "下道風攸闡釋教載陳。每至齋忌皆令祈福。",
    "T52n2103_025:0290b12": "祈福一依經教。二者何獨乖違。陛下者造化",
    "T52n2103_025:0290b13": "之神宗。父母者人子之慈稱。陛下以至極之",
    "T52n2103_025:0290b14": "重。猶停拜敬之儀。所生既曰人臣。何得曲申",
    "T52n2103_025:0290b15": "情禮。捨尊就愛棄重違經。緣情猶尚不通。據",
    "T52n2103_025:0290b16": "教若為行用。陛下統天光道順物流形。形物",
    "T52n2103_025:0290b17": "尚不許違。淨教何宜改作。願陛下因天人之",
    "T52n2103_025:0290b18": "志。順萬物之心。停拜伏之新儀。遵尊卑之舊",
    "T52n2103_025:0290b19": "貫。庶望金光東曜。不雜塵俗之悲。紫氣西暉。",
    "T52n2103_025:0290b20": "無驚物我之貴。即大道不昧而得盛於明時。",
    "T52n2103_025:0290b21": "福業永貞庶重彰於聖日。謹言。",
    "T52n2103_025:0290b22": "西明寺僧道宣等上榮國夫人楊氏請論",
    "T52n2103_025:0290b23": "拜事啟一首",
    "T52n2103_025:0290b24": "僧道宣等啟。竊聞紹隆法任必歸明哲。崇護",
    "T52n2103_025:0290b25": "真詮良資寵望。伏惟夫人宿著熏修啟無",
    "T52n2103_025:0290b26": "彊之福。早標信慧建不朽之因。至於佛教威",
    "T52n2103_025:0290b27": "儀法門軌式。實望特垂恩庇不使陵夷。自勅",
    "T52n2103_025:0290b28": "被僧徒許隔朝拜。誠當付囑之意。寔深荷戴",
    "T52n2103_025:0290b29": "之情。然於父母猶令跪拜。私懷徒愜佛教甚",
    "T52n2103_025:0290c01": "違。若不早有申聞。恐遂同於俗法。僧等翹注",
    "T52n2103_025:0290c02": "莫敢披陳。情用[怡-台+迴]惶輒此投訴。伏乞慈覆",
    "T52n2103_025:0290c03": "特為上聞。儻遂恩光彌深福慶。不勝懇切之",
    "T52n2103_025:0290c04": "甚。謹奉啟以聞。塵擾之深。唯知悚息謹啟。",
    "T52n2103_025:0290c05": "大莊嚴寺僧威秀等上請表一首",
    "T52n2103_025:0290c06": "謹錄。佛經出家沙門不合跪拜父母。有損無",
    "T52n2103_025:0290c07": "益文如左。",
    "T52n2103_025:0290c08": "梵網經云。出家人不向國王父母禮拜。順正",
    "T52n2103_025:0290c09": "理論云。國君不求比丘禮拜。玄教東漸六百",
    "T52n2103_025:0290c10": "餘年。上代皇王無不依經敬仰。洎乎聖帝遵",
    "T52n2103_025:0290c11": "奉成教彌隆。故得列剎相望精廬峙接。人知",
    "T52n2103_025:0290c12": "慕善家曉思愆。僧等忝在生靈。詎忘忠孝。",
    "T52n2103_025:0290c13": "明詔頒下率土咸遵。恐直筆史臣書乖佛教。",
    "T52n2103_025:0290c14": "萬代之後蕪穢皇風。",
    "T52n2103_025:0290c15": "僧威秀等言。竊聞真俗異區。桑門割有生之",
    "T52n2103_025:0290c16": "戀。幽顯殊服。田衣無拜首之容。理固越情道",
    "T52n2103_025:0290c17": "仍舛物。況挺形戒律鎔念津梁。酬恩不以形",
    "T52n2103_025:0290c18": "駭。致養期於福善。而令儀不改釋拜必同",
    "T52n2103_025:0290c19": "儒。在僧有越戒之愆居親有損福之累。臣子",
    "T52n2103_025:0290c20": "之慮敢不盡言。伏惟陛下。匡振遠猷提獎幽",
    "T52n2103_025:0290c21": "概。既已崇之於國。亦乞正之於家。足使捨俗",
    "T52n2103_025:0290c22": "無習俗之儀。出家絕家人之敬。護法斯在提",
    "T52n2103_025:0290c23": "福莫先。自然教有可甄。人知自勉。不勝誠懇",
    "T52n2103_025:0290c24": "之至。謹奉表以聞。塵黷扆旒伏增戰越。",
    "T52n2103_025:0290c25": "玉華宮寺譯經沙門靜邁等上拜父母有",
    "T52n2103_025:0290c26": "損表一首",
    "T52n2103_025:0290c27": "沙門靜邁言。竊聞策係告先。尊父屈體於",
    "T52n2103_025:0290c28": "其子。形章攸革。介士不拜於君親。伏惟僧",
    "T52n2103_025:0290c29": "等揚言紹佛嗣尊之義是同。故愛敬降高。乃",
    "T52n2103_025:0291a01": "折節於其氣。容服異俗。形章之革不殊。致使",
    "T52n2103_025:0291a02": "沙門亦不支屈於君父。窮茲內外。雖復繼",
    "T52n2103_025:0291a03": "形變。則而心敬君親敢有怠哉。至如臣服薨",
    "T52n2103_025:0291a04": "君。以日易月。形雖從吉而心喪三年。是知遏",
    "T52n2103_025:0291a05": "密八音期於三載修于心敬其來尚矣。若",
    "T52n2103_025:0291a06": "令反拜父母。則道俗俱違佛戒。顛沒枉沈",
    "T52n2103_025:0291a07": "淪迴未已。況動天地感鬼神者。豈在於跪伏",
    "T52n2103_025:0291a08": "耶。但公家之利知無不為。恐因今創改萬有",
    "T52n2103_025:0291a09": "一累。則負聖上放習法之洪恩。彌劫粉身奚",
    "T52n2103_025:0291a10": "以塞責。伏惟陛下廣開獻書之路。通納芻言",
    "T52n2103_025:0291a11": "之辯。輕塵聽覽。伏增戰汗謹言。",
    "T52n2103_025:0291a12": "襄州禪居寺僧崇拔上請父母同君上不",
    "T52n2103_025:0291a13": "令出家人致拜表一首",
    "T52n2103_025:0291a14": "沙門崇拔言。拔聞道俗憲章形心異革。形",
    "T52n2103_025:0291a15": "則不拜君父。用顯出處之儀心。則敬通三大。",
    "T52n2103_025:0291a16": "以遵資養之重。近奉恩勅令僧不拜君王。而",
    "T52n2103_025:0291a17": "令拜其父母。斯則隆於愛敬之禮。闕於經典",
    "T52n2103_025:0291a18": "之教。僧寶存而見輕。歸戒沒而長隱。豈有君",
    "T52n2103_025:0291a19": "開高尚之迹。不悖佛言。臣取下拜之儀。面",
    "T52n2103_025:0291a20": "違聖旨。可謂放子求其福。受拜仍獲其辜。",
    "T52n2103_025:0291a21": "一化致疑二理矛盾。伏願請從君敬之禮。以",
    "T52n2103_025:0291a22": "通臣下之儀。輕黷扆旒彌增隕越。謹言。",
    "T52n2103_025:0291a23": "論曰。威衛司列等狀。詞則美矣。其如理何。",
    "T52n2103_025:0291a24": "咸不惟故實昧於大義。苟以屈膝為敬。不悟",
    "T52n2103_025:0291a25": "亡脣之禍。內經稱沙門。拜俗損君父功德及",
    "T52n2103_025:0291a26": "以壽命。而抑令俯伏者。胡言之不訒輕發樞",
    "T52n2103_025:0291a27": "機哉。雖復各言其志。亦何傷之大甚。而威",
    "T52n2103_025:0291a28": "衛等狀通塞兩兼。司列等狀一途氷執。或訪",
    "T52n2103_025:0291a29": "二議優劣。余以為楚則失矣。齊亦未為得也。",
    "T52n2103_025:0291b01": "然兩兼則膚腠。氷執乃膏盲。故升威衛於乙",
    "T52n2103_025:0291b02": "科。退司列於景第。至若範公質議則旨贍文",
    "T52n2103_025:0291b03": "華。隴西執奏言約理舉。既而人庶斯穆龜筮",
    "T52n2103_025:0291b04": "叶從。故得天渙下覃。載隆高尚之美慈育之",
    "T52n2103_025:0291b05": "地。更弘拜伏之仁。時法侶名僧都鄙耆耋僉",
    "T52n2103_025:0291b06": "曰。叶私志矣。違教如何。於是具顯經文廣陳",
    "T52n2103_025:0291b07": "表啟。匪朝伊夕連訴庭闕。但天門邃遠。申請",
    "T52n2103_025:0291b08": "靡由。奉詔求宗。難為去取。易曰。羝羊觸蕃",
    "T52n2103_025:0291b09": "羸其角。方之釋侶。豈不然歟。",
    "T52n2103_025:0291b10": "讚曰。威衛之流。議雖通塞。以人廢道。誠未為",
    "T52n2103_025:0291b11": "得。司列等狀。抑釋從儒。拜傷君父。詎曰忠",
    "T52n2103_025:0291b12": "謀。質議遒華。敷陳簡要。天人叶允。爰垂璽",
    "T52n2103_025:0291b13": "誥。恭承明命。式抃且歌。顧瞻玄籍。有累如",
    "T52n2103_025:0291b14": "何。法俗疇咨。咸申啟表。披瀝丹欵。未紆黃",
    "T52n2103_025:0291b15": "道。進退惟谷。投措靡由。仰悕神禹。疏茲法",
    "T52n2103_025:0291b16": "流。",
    "T52n2103_025:0291b17": "沙門不應拜俗總論",
    "T52n2103_025:0291b18": "釋彥琮曰。夫沙門不拜俗者何。蓋出處異",
    "T52n2103_025:0291b19": "流內外殊分。居宗體極息慮忘身。不汲汲以",
    "T52n2103_025:0291b20": "求生。不區區以順化。情超宇內迹寄寰中。",
    "T52n2103_025:0291b21": "斯所以抗禮宸居背恩天屬。化物不能遷其",
    "T52n2103_025:0291b22": "化。生生無以累其生。長揖君親斯其大旨也。",
    "T52n2103_025:0291b23": "若推之人事稽諸訓詁。則所不應拜。其例十",
    "T52n2103_025:0291b24": "焉。至如望秩山川郊祀天地。欲其利物君罄",
    "T52n2103_025:0291b25": "迺誠。今三寶住持歸戒弘益。幽明翼化可略",
    "T52n2103_025:0291b26": "言焉。斯神祇之流也。為祭之尸必叶昭穆。割",
    "T52n2103_025:0291b27": "牲薦熟時為不臣。今三寶一體敬僧如佛。備",
    "T52n2103_025:0291b28": "乎內典無俟繁言。斯祭主之流也。杞宋之君",
    "T52n2103_025:0291b29": "二王之後。王者所重敬為國賓。今僧為法王",
    "T52n2103_025:0291c01": "之胤。王者受佛付囑。勸勵四部進修三行。斯",
    "T52n2103_025:0291c02": "國賓之流也。重道尊師則弗臣矣。雖謁天",
    "T52n2103_025:0291c03": "子無北面焉。今沙門傳佛至教。導凡誘物嚴",
    "T52n2103_025:0291c04": "師敬學。其在茲乎。斯儒行之流也禮云。介者",
    "T52n2103_025:0291c05": "不拜。為其失於容節。故周亞夫長揖漢文也。",
    "T52n2103_025:0291c06": "今沙門身被忍鎧戡剪慾軍掌握慧刀志摧",
    "T52n2103_025:0291c07": "心惑。斯介冑之流也。著代筮賓尊先冠阼。母",
    "T52n2103_025:0291c08": "兄致拜以禮成人。今沙門以大法為己任。拯",
    "T52n2103_025:0291c09": "群生於塗炭。敬遵遺躅祖承嫡胤。斯傳重之",
    "T52n2103_025:0291c10": "流也。堯稱則天。不屈頴陽之高。武盡美矣。終",
    "T52n2103_025:0291c11": "全孤竹之潔。今沙門高尚其事不事王侯。蟬",
    "T52n2103_025:0291c12": "蛻囂埃之中。自致寰區之外。斯逸人之流也。",
    "T52n2103_025:0291c13": "犯五刑關三木被箠楚嬰金鐵者。不責其具",
    "T52n2103_025:0291c14": "禮。今沙門剔毛髮絕胤嗣毀形體易衣服。",
    "T52n2103_025:0291c15": "斯甚刑之流也。又詔使雖微承天則貴。沙門",
    "T52n2103_025:0291c16": "縱賤稟命宜尊。況德動幽明化霑龍鬼。靜人",
    "T52n2103_025:0291c17": "天之苦浪。清品庶之炎氛。功既廣焉。澤亦弘",
    "T52n2103_025:0291c18": "矣。豈使絕塵之伍拜累君親。閑放之流削同",
    "T52n2103_025:0291c19": "名教而已。余幼耽斯務長頗搜尋。採遺烈於",
    "T52n2103_025:0291c20": "青編。纂前芳於汗簡。重以感淪暉於佛日。",
    "T52n2103_025:0291c21": "罄爝火以興詞。庶永將來傳之好事。又古今",
    "T52n2103_025:0291c22": "書論皆云不敬。據斯一字愚竊惑焉。何者。敬",
    "T52n2103_025:0291c23": "乃通心。曲禮稱無不敬。拜唯身屈。周陳九拜",
    "T52n2103_025:0291c24": "之儀。且君父尊嚴。心敬無容不可。法律崇重。",
    "T52n2103_025:0291c25": "身拜有爽通經。以拜代敬用將為允。故其書",
    "T52n2103_025:0291c26": "曰。不拜為文。遠公有言曰。淵壑豈待晨露哉。",
    "T52n2103_025:0291c27": "蓋自申其罔極也。此書之作。亦猶是焉。達鑒",
    "T52n2103_025:0291c28": "通賢儻無譏矣。",
    "T52n2103_025:0291c29": "廣弘明集卷第二十五",
    "T52n2103_025:0292a01": "隋煬帝大業三年新下律令格式令云。諸僧",
    "T52n2103_025:0292a02": "道士等有所啟請者。並先須致敬然後陳理。",
    "T52n2103_025:0292a03": "雖有此令僧竟不行。時沙門釋彥琮不忍",
    "T52n2103_025:0292a04": "其事。乃著福田論以抗之。意在諷刺言之",
    "T52n2103_025:0292a05": "者無罪聞之者以自誡也。帝後朝見諸沙門",
    "T52n2103_025:0292a06": "並無致敬者。大業五年至西京郊南大張文",
    "T52n2103_025:0292a07": "物兩宗朝見僧等依舊不拜。下勅曰。條令久",
    "T52n2103_025:0292a08": "行僧等何為不致敬。時明贍法師對曰。陛下",
    "T52n2103_025:0292a09": "弘護三寶。當順佛言。經中不令拜俗。所以不",
    "T52n2103_025:0292a10": "敢違教。又勅曰。若不拜敬。宋武時何以致敬。",
    "T52n2103_025:0292a11": "對曰。宋武虐君偏政不敬交有誅戮。陛下異",
    "T52n2103_025:0292a12": "此無得下拜。勅曰但拜。僧等峙然如是。數四",
    "T52n2103_025:0292a13": "令拜。僧曰。陛下必令僧拜。當脫法服著俗衣",
    "T52n2103_025:0292a14": "此拜不晚帝夷然無何而止。明日設大齋法",
    "T52n2103_025:0292a15": "祀都不述之。後語群公曰。朕謂僧中無人。昨",
    "T52n2103_025:0292a16": "南郊對答亦有人矣。爾後至終必無拜者。其",
    "T52n2103_025:0292a17": "黃巾士女初聞令拜合一李眾連拜不已。帝",
    "T52n2103_025:0292a18": "亦不齒問之。",
    "T52n2103_025:0292a19": "議拜者。明沙門應致拜也。昔皇覺御宇。尚",
    "T52n2103_025:0292a20": "開信毀之源。豈唯像末不流弘約之議。頃",
    "T52n2103_025:0292a21": "以法海宏曠類聚難分有穢玄猷。頗聞朝",
    "T52n2103_025:0292a22": "聽致使拘文之士。廢道從人較而言之。未",
    "T52n2103_025:0292a23": "曰通方之巨唱也。余所以考諸。故實隨而",
    "T52n2103_025:0292a24": "彈焉。庶崇佛君子或能詳覽。"
}