{
    "X72n1442_004:0705a06": "旅泊菴稿(卷四)",
    "X72n1442_004:0705a08": "非家叟著弟子心亮錄",
    "X72n1442_004:0705a09": "雜著(題跋)",
    "X72n1442_004:0705a10": "題新製華嚴經讚後",
    "X72n1442_004:0705a11": "經本無讚。讚乃後人所作。讚美經中太旨。華嚴經舊",
    "X72n1442_004:0705a12": "讚不知何人所製。一會多品。唯共一讚。更加泛詞。與",
    "X72n1442_004:0705a13": "經無涉。茲因本山重刻方冊經板。乃僭為改作。有一",
    "X72n1442_004:0705a14": "品一卷則一卷一讚。有一品數卷則數卷共一讚。有",
    "X72n1442_004:0705a15": "一卷二三品則二三品共一讚。略提品會綱領。使讀",
    "X72n1442_004:0705a16": "者唱咏之下得其大意而已。諸大德不以人棄言。願",
    "X72n1442_004:0705a17": "請流通。如謂不然。幸勿吝指示。",
    "X72n1442_004:0705a18": "題茂林上座翻刻法華經後",
    "X72n1442_004:0705a19": "眾生本來是佛。奈何不自知。不自信。不肯承當。流轉",
    "X72n1442_004:0705a20": "生死曷有窮極。故我世尊成道後三七日中。為諸一",
    "X72n1442_004:0705a21": "乘圓頓大士稱性說華嚴經。既而復為在座聾啞三",
    "X72n1442_004:0705a22": "乘根器脫珍著弊四十餘年。經歷阿含．方等．般若費",
    "X72n1442_004:0705a23": "盡舌頭。說半說滿說權說實。種種方便多方誘引。逗",
    "X72n1442_004:0705a24": "到法華會上根器既熟。三周七喻開權顯實。廢權立",
    "X72n1442_004:0705b01": "實說出自意。故云開方便門。示真實相。又云十方佛",
    "X72n1442_004:0705b02": "土中。惟有一乘法。無二亦無三。為諸人等從頭一一",
    "X72n1442_004:0705b03": "授記。始暢出世本懷。然授記者不獨為佛世諸大聲",
    "X72n1442_004:0705b04": "聞而已。即今末法中博地凡夫。能於此經受持一四",
    "X72n1442_004:0705b05": "句偈等。皆在如來授記之中。又不獨持經。凡散心念",
    "X72n1442_004:0705b06": "佛。指爪畫佛。積土成廟聚沙為塔等。皆一一授記竟。",
    "X72n1442_004:0705b07": "譬如張漫天大網。盡大地眾生一網打盡靡有孑遺。",
    "X72n1442_004:0705b08": "唯除一類闡提。不自信作佛者耳。至此如來出世一",
    "X72n1442_004:0705b09": "大事因緣。徹始徹終究竟圓滿無剩義矣。茂林上座",
    "X72n1442_004:0705b10": "真心實行受持是經。以為成佛寶券。淨土資糧。復募",
    "X72n1442_004:0705b11": "眾刊板。普勸持誦。是亦常不輕之心。廣為四眾授記。",
    "X72n1442_004:0705b12": "即有不信以杖木瓦石而打擲之者。亦強毒之為其",
    "X72n1442_004:0705b13": "下種耳。刻工告竣。敬為書諸經末。",
    "X72n1442_004:0705b14": "題老僧即如所書法華經後",
    "X72n1442_004:0705b15": "玅法蓮華經。開方便門。示真實相。會三乘歸於一乘。",
    "X72n1442_004:0705b16": "廢三車駕以一車。不住化城直屆寶所。乃如來出世",
    "X72n1442_004:0705b17": "之絕唱。眾生成佛之寶券也。所以合掌低頭皆成佛",
    "X72n1442_004:0705b18": "道。受持書寫悉蒙記莂。如析旃檀而片片皆香。似截",
    "X72n1442_004:0705b19": "瓊枝而塵塵是玉。無一法非佛法。無一事非佛事。若",
    "X72n1442_004:0705b20": "能一念回光。直下擔荷。不假外求。本來是佛也。翠巖",
    "X72n1442_004:0705b21": "寺比丘即如年八十餘。思慕雙親不置念。無以報罔",
    "X72n1442_004:0705b22": "極。乃手書此經一部。筆力端勁點畫有法。且親自裝",
    "X72n1442_004:0705b23": "潢極為嚴麗。藉此功德迴向亡親。庶幾盡無盡之孝",
    "X72n1442_004:0705b24": "思。報莫報之恩德云爾。",
    "X72n1442_004:0705c01": "題高雲客居士所持金剛經後",
    "X72n1442_004:0705c02": "世尊二十餘年深談般若。以治眾生著有之病。有病",
    "X72n1442_004:0705c03": "既去。空藥亦亡。藥病俱遣。是真般若。故經云。知我說",
    "X72n1442_004:0705c04": "法如筏喻者。然而生死海濶。涅槃岸遙。苟非般若舟",
    "X72n1442_004:0705c05": "航曷由克濟。故未到岸者未可輕易舍筏也。胡子旅",
    "X72n1442_004:0705c06": "堂以精楷書寫金剛般若。三山高子雲客居士得之",
    "X72n1442_004:0705c07": "珍重受持有年。康熈庚申春遠寄建溪見示且徵跋",
    "X72n1442_004:0705c08": "焉。余觀此經。白者是紙。黑者是墨。不見字相。不見義",
    "X72n1442_004:0705c09": "相。書寫受持者俱不可得。然而字義炳然。此經如故。",
    "X72n1442_004:0705c10": "凡受持是經者。應作如是觀。又高子來書云。前歲山",
    "X72n1442_004:0705c11": "妻既逝。去秋敝廬復焚。夢幻之相已見一班。若然則",
    "X72n1442_004:0705c12": "高子一部金剛般若。日用中全體現前。實無一時無",
    "X72n1442_004:0705c13": "一處無一事非高子持經所在。又安用區區東行。賣",
    "X72n1442_004:0705c14": "心肝以求之哉。",
    "X72n1442_004:0705c15": "書等韻指月後",
    "X72n1442_004:0705c16": "等韻反切出於釋氏。余幼忝入釋而韻學素未甞關",
    "X72n1442_004:0705c17": "心。一日黃子季瑜持所編韻法橫圖音切指月索序。",
    "X72n1442_004:0705c18": "一為展卷。不啻於菟之視水車。了不見其縫隙。序曷",
    "X72n1442_004:0705c19": "可為。雖然甞聞之清凉國師曰。字母是一切字根本。",
    "X72n1442_004:0705c20": "如迦佉誐伽等三十四字。以娑(上)婆(平)枲嘶等十二",
    "X72n1442_004:0705c21": "音入此三十四字。則一字中成十二字。復有二合三",
    "X72n1442_004:0705c22": "合乃至六合出一切字。故名為母梵天之書。千古無",
    "X72n1442_004:0705c23": "易。不同此土篆隸隨時也。觀此則世人徒知等韻字",
    "X72n1442_004:0705c24": "母能切字。而不知其能生一切諸字也。徒知始於神",
    "X72n1442_004:0706a01": "珙而不知珙實本諸經論。為世尊金口親宣也。顧可",
    "X72n1442_004:0706a02": "以不學乎。字彚音切橫直二圖出於等韻。最為簡便。",
    "X72n1442_004:0706a03": "而黃子指月一書又出於字彚。是簡便中之簡便。凡",
    "X72n1442_004:0706a04": "留心韻學者能因指月而入字彚。因字彚而入等韻。",
    "X72n1442_004:0706a05": "因等韻而了一切諸字。因字而了盡萬法。譬如尋流",
    "X72n1442_004:0706a06": "得源。伐樹得根。而季瑜嘉惠後學一段苦心庶不至",
    "X72n1442_004:0706a07": "唐捐云。",
    "X72n1442_004:0706a08": "題三教聖人觀太極圖",
    "X72n1442_004:0706a09": "太極未分已前。儒釋道三教許多名目不知在甚麼",
    "X72n1442_004:0706a10": "處安立。既分之後。清者為天。濁者為地。三聖人強出",
    "X72n1442_004:0706a11": "頭來。割裂虗空。分疆立界。各說異端。仲尼則曰吾道",
    "X72n1442_004:0706a12": "一以貫之。伯陽則曰道可道非常道。瞿曇則曰正直",
    "X72n1442_004:0706a13": "捨方便但說無上道。從此葛藤蔓延。惑亂天下。後世",
    "X72n1442_004:0706a14": "晚生小子未有了日。總無一人出來為渠勦絕。甚是",
    "X72n1442_004:0706a15": "叵耐。一日其西潘子持三聖人觀太極圖請題。不覺",
    "X72n1442_004:0706a16": "失聲大笑曰。當初只道茅長短。燒了方知地不平。",
    "X72n1442_004:0706a17": "題十八羅漢卷",
    "X72n1442_004:0706a18": "十八應真受佛遺囑。留身住世。應供四天下。為眾生",
    "X72n1442_004:0706a19": "福田。教中云。齋百凡僧。有聖僧預其會。宋學士東坡",
    "X72n1442_004:0706a20": "蘇公得唐貫休所畫十八羅漢像贊而藏之。每歲父",
    "X72n1442_004:0706a21": "母忌辰及自生日。展而供之。茶皆化為乳。此其驗也。",
    "X72n1442_004:0706a22": "其西潘子齋戒嚴謹。讀書究理。悠然自得。葢儒而佛",
    "X72n1442_004:0706a23": "者也。骨董箱中有十八羅漢卷。葢倣李龍眠筆。極為",
    "X72n1442_004:0706a24": "精工。一日持以示余且請題諸左方。余觀十八尊者",
    "X72n1442_004:0706b01": "各逞神通。混同人世。而世人不知不見。有能知見而",
    "X72n1442_004:0706b02": "供養之者。其所得福德不可思議。且道如何知得見",
    "X72n1442_004:0706b03": "得。南嶽天台無覔處。分明只在畫圖中。",
    "X72n1442_004:0706b04": "題護法論後",
    "X72n1442_004:0706b05": "護法者非護釋迦之法。乃護當人自己一心之法也。",
    "X72n1442_004:0706b06": "若毀佛法。是毀自心。自戕其慧命。斷佛種性。流入諸",
    "X72n1442_004:0706b07": "趣。永劫沉淪。葢謗法之罪不通懺悔。此護法論不得",
    "X72n1442_004:0706b08": "不作。不得不重翻刻。廣佈天壤間以示諸人人也。開",
    "X72n1442_004:0706b09": "其至理。解其迷惑。起其信根。其利博哉。富沙道友純",
    "X72n1442_004:0706b10": "一謝公於佛法中具正信。修實行。得此論讀之。悲喜",
    "X72n1442_004:0706b11": "交集。亟捐資倡梓以行。是不可不記也。因併書諸卷",
    "X72n1442_004:0706b12": "後。",
    "X72n1442_004:0706b13": "羅念菴狀元醒世詩跋",
    "X72n1442_004:0706b14": "羅公洪先。江西吉水人。嘉靖八年狀元。天下之士望",
    "X72n1442_004:0706b15": "中狀元如望登仙而不可得。公中狀元極榮顯矣。又",
    "X72n1442_004:0706b16": "能乘機休官遊方學道。此中境量豈世人所得而知",
    "X72n1442_004:0706b17": "之乎。中狀元花世人之眼目。休却官了自己之性命。",
    "X72n1442_004:0706b18": "葢由智眼精明徹底看破世上功名富貴是非榮辱。",
    "X72n1442_004:0706b19": "與夫死生夢幻一毫瞞他不得。譬諸鶴出樊籠。翱翔",
    "X72n1442_004:0706b20": "雲表。月離薄蝕。圓照無方。故其所作醒世詩。字字鍼",
    "X72n1442_004:0706b21": "砭句句痛切。若能默識心通豁然醒寤。不惟解世桎",
    "X72n1442_004:0706b22": "梏。亦可以洗心瑕疵。古德云。只知朱紫貴。辜負本來",
    "X72n1442_004:0706b23": "人。嗚呼。公可謂不辜負矣。茲因重鐫梓流布。乃發其",
    "X72n1442_004:0706b24": "意如此。",
    "X72n1442_004:0706c01": "題沈補石郡守富沙多寶塔記",
    "X72n1442_004:0706c02": "補公往矣。墨迹如生。讀此記。儼然與公陟七級塔頂",
    "X72n1442_004:0706c03": "指點溪山揮霍風雲時無以異也。物在人亡。令人不",
    "X72n1442_004:0706c04": "勝死生之感。戊午春過翠巖。冰若禪人出此帖見示。",
    "X72n1442_004:0706c05": "敬為題諸冊首。",
    "X72n1442_004:0706c06": "題廣文簡生謝公文集後",
    "X72n1442_004:0706c07": "簡翁師於三庠。皆以文行著名。讀其所著古文詞。諸",
    "X72n1442_004:0706c08": "體兼備莊重典雅。如其為人。且其言粹然而無疵。氣",
    "X72n1442_004:0706c09": "充然而無闕。其識正。其論確。波瀾跌蕩。風格秀整。葢",
    "X72n1442_004:0706c10": "自八大家爐鞴中煆煉來。才學識兼備。有關世道之",
    "X72n1442_004:0706c11": "文。匪徒事雕龍繡鳳也。他日必有鉅匠運如椽之筆",
    "X72n1442_004:0706c12": "為公發其天衷。以昭後世。姑以是識諸簡末云。",
    "X72n1442_004:0706c13": "題六書大成後",
    "X72n1442_004:0706c14": "予素不善字學而樂聞字學。談者娓娓不倦。余聞亦",
    "X72n1442_004:0706c15": "津津有得。鹿苑李公平生究心此道。善篆隷古文。考",
    "X72n1442_004:0706c16": "覈精詳。而一本于許氏說文。知其學有淵源也。晚年",
    "X72n1442_004:0706c17": "集六書大成一書。予未見其書。但見其序。歷指古今",
    "X72n1442_004:0706c18": "字學源委。如指諸掌。雖未見猶見也。初學者苟能致",
    "X72n1442_004:0706c19": "力於此。即知其門戶次第。期于升堂入室。況久留心",
    "X72n1442_004:0706c20": "玩索者乎。古云。讀書須識字。不識字不可謂讀書。凡",
    "X72n1442_004:0706c21": "有志讀書識字者。當于大成求之。不可因循苟且蹈",
    "X72n1442_004:0706c22": "亥豕之咎也。",
    "X72n1442_004:0706c23": "文",
    "X72n1442_004:0706c24": "答客難",
    "X72n1442_004:0707a01": "旅泊道者一日坐多寶塔下方。與諸子論聚沙成佛",
    "X72n1442_004:0707a02": "之旨。有客坐旁。氣色艴然。犯眾而出曰。吾儒聖經一",
    "X72n1442_004:0707a03": "章。其中格致誠正修齊治平八條。乃孔門之大綱領。",
    "X72n1442_004:0707a04": "佛家竊去前一半。作明心見性工夫。而將後一半拋",
    "X72n1442_004:0707a05": "了。陷為無父無君之人。此某所以素抱不平。欲排之",
    "X72n1442_004:0707a06": "而不暇。今子又誇詡成佛之理以張大其門庭。得無",
    "X72n1442_004:0707a07": "重欺吾人乎。道者欣然而笑曰。聖經八條工夫。前半",
    "X72n1442_004:0707a08": "佛家竊得去。後半拋得下。而子儒者反竊不去。拋不",
    "X72n1442_004:0707a09": "下。竊不去所以利欲擾其心。軒冕累其志。拋不下所",
    "X72n1442_004:0707a10": "以不自信作佛。甘作闡提人。亦無恠其然也。坐。吾試",
    "X72n1442_004:0707a11": "語汝以儒佛各具八條之理。異而同同而異。未可入",
    "X72n1442_004:0707a12": "主出奴。作矮人觀場之見也。夫儒所謂格物者。格事",
    "X72n1442_004:0707a13": "物之物。致知。致見聞覺知之知。誠意。誠意根之意。正",
    "X72n1442_004:0707a14": "心。正虗妄生滅之心。修身則修四大之身。齊家則齊",
    "X72n1442_004:0707a15": "一己之家。治國則治一區之國。平天下則平率土之",
    "X72n1442_004:0707a16": "天下。此內聖外王之學。孔子治世。聖人化導人類。設",
    "X72n1442_004:0707a17": "教不得不然也。八者備而後為真儒。否則優孟之衣",
    "X72n1442_004:0707a18": "冠而已。夫佛所謂格物者。格轉物為己之物。致知者",
    "X72n1442_004:0707a19": "致般若無知之知。誠意者誠意識本空全體玅觀察",
    "X72n1442_004:0707a20": "智之意。正心者正本有常住之真心。修身則修幻身",
    "X72n1442_004:0707a21": "即法之身。齊家則齊三界之家。治國則治三千大千",
    "X72n1442_004:0707a22": "之國。平天下則平盡法界虗空界極十方三世微塵",
    "X72n1442_004:0707a23": "剎土之天下。此乃盡理盡性之學。釋迦世出世大聖",
    "X72n1442_004:0707a24": "人。普接三根及最上乘大根器。設教廣大精微如此。",
    "X72n1442_004:0707b01": "苟學佛而不能入此大法門。雖不滯於人天。亦必墮",
    "X72n1442_004:0707b02": "於小乘。若與儒較量。則佛教之淺淺已為名教之深",
    "X72n1442_004:0707b03": "深。更興竊前拋後之論而欲排之。是徒泥其迹而昧",
    "X72n1442_004:0707b04": "其本也。所云無君父者。得無謂其薙髮毀形辭親離",
    "X72n1442_004:0707b05": "黨高蹈物表乎。良由不知方外之教。而以方內求之",
    "X72n1442_004:0707b06": "誤矣。故古人有言。事君以治一國。未若弘道以濟萬",
    "X72n1442_004:0707b07": "邦。事親以成一家。未若弘道以濟三界。且被袈裟振",
    "X72n1442_004:0707b08": "錫杖。飲清流詠般若。雖公王之服。八珍之饍。鏗鏘之",
    "X72n1442_004:0707b09": "聲。煒燁之色。不與易也。以此觀之。所重者在此而不",
    "X72n1442_004:0707b10": "在彼耳。客於是釋然悟曰。某溺名相。苟不遇子。幾空",
    "X72n1442_004:0707b11": "度一生。焉知佛法庭宇廣大深遠若此者乎。而今而",
    "X72n1442_004:0707b12": "後更不敢輕議乎佛矣。乃再拜而去。良久問侍僧曰。",
    "X72n1442_004:0707b13": "適來夢語哆啝道箇甚麼。侍僧無對。道者亦嗒然忘",
    "X72n1442_004:0707b14": "言。",
    "X72n1442_004:0707b15": "(景陽鐘扣之以莛。則其聲不能出閫。客問是所謂扣之以大者也。然非老人徹法源底辨才無礙。烏能縱橫闔",
    "X72n1442_004:0707b16": "闢予奪自如。發千聖未發之秘哉。真人難遇。正法難聞。敢與有識之君子共之。　法孫興林拜跋)。",
    "X72n1442_004:0707b17": "不輕授受論",
    "X72n1442_004:0707b18": "乙卯中秋後三日。余與孤月靜主夜坐廣福東樓。時",
    "X72n1442_004:0707b19": "月出高岡林木盡白。寒蛩唧唧人境悄然。主乃進而",
    "X72n1442_004:0707b20": "問曰。古德出世。意在求人遞相授受。續佛慧命。昔博",
    "X72n1442_004:0707b21": "山無異老人開法三十餘載。中興洞上一宗。道得所",
    "X72n1442_004:0707b22": "及如雷震耳。龍象爭趨似水赴壑。然而究竟未曾付",
    "X72n1442_004:0707b23": "囑一人。今和尚出世亦將二十載。其福慧圓備人天",
    "X72n1442_004:0707b24": "歸崇。不減博山無恙時。然亦牢把祖關不輕許可。諸",
    "X72n1442_004:0707c01": "方皆議和尚不肯為人。徒蹈博山故轍。有乖出世之",
    "X72n1442_004:0707c02": "意。不審此語誠然否乎。余曰。噫嘻。是難言也。坐。吾語",
    "X72n1442_004:0707c03": "汝。夫時有汙隆。心無高下。然既入這箇行戶。苟不求",
    "X72n1442_004:0707c04": "人。出世何益。所謂求人者。師家具擇法眼勘辯來機。",
    "X72n1442_004:0707c05": "微細披剝。務使其徹法源底。爐鎚玅密多方成褫。考",
    "X72n1442_004:0707c06": "其德業。驗其言行。意在存千聖嫡血於一綫。可以為",
    "X72n1442_004:0707c07": "末法人天師者。所謂見與師齊減師半德。智過於師",
    "X72n1442_004:0707c08": "方堪傳授。故數十年來未遇機緣且秘其事。忍死待",
    "X72n1442_004:0707c09": "來。吾所期如此耳。若只圖門庭熱閙。無論賢不肖皆",
    "X72n1442_004:0707c10": "欲羅致座下以為得人。此乃勾賊破家。以訛傳訛。展",
    "X72n1442_004:0707c11": "轉差謬。匪徒無益。反壞先宗。退俗人之信心。瞎後學",
    "X72n1442_004:0707c12": "之智眼。吾為此懼。所以珍重慎擇。不敢妄相倣傚。濫",
    "X72n1442_004:0707c13": "相授受。誠有待於大心凡夫。可以一肩擔荷者耳。故",
    "X72n1442_004:0707c14": "華嚴經離世間品云。法器眾生待世而化。又云。以微",
    "X72n1442_004:0707c15": "玅法授非其人。是為魔業。以此觀之。顧可容易耶。當",
    "X72n1442_004:0707c16": "時博山老人一生慎重。大法不肯輕易流布者。豈無",
    "X72n1442_004:0707c17": "所見而然耶。山甞謂余中丞集生居士曰。宗門中事",
    "X72n1442_004:0707c18": "貴在心髓相符。不在門庭相紹。苟得其人。見知聞知。",
    "X72n1442_004:0707c19": "先後一揆。絕未甞絕。若不得人。乳添水而味薄。烏三",
    "X72n1442_004:0707c20": "寫而成馬。存豈真存。故吾意寧不得人。勿授非器。不",
    "X72n1442_004:0707c21": "得人者。嗣雖絕而道眼自無傷。於大法授非器者。嗣",
    "X72n1442_004:0707c22": "雖存而道偽反自破。其先宗有智之士當知所擇。嗚",
    "X72n1442_004:0707c23": "呼。博山血淚誠言。佛天在所昭鑒。雖當時未曾付囑",
    "X72n1442_004:0707c24": "似為缺嗣。今其道在天下如杲日當空。凡橫目之民",
    "X72n1442_004:0708a01": "孰不瞻其休光。承其照映。諸方不擇臧否。混濫相傳。",
    "X72n1442_004:0708a02": "狂瞽後學。其自破之狀無所不有。現為人厭棄之不",
    "X72n1442_004:0708a03": "暇。況他日哉。古德云。他人住處我不住。他人行處我",
    "X72n1442_004:0708a04": "不行。不是與人難共聚。大都緇素要分明。此頌盡之",
    "X72n1442_004:0708a05": "矣。餘復何言。主於是再拜受教。請即銓次其語以昭",
    "X72n1442_004:0708a06": "云來茲。余不得而辭。",
    "X72n1442_004:0708a07": "誡燒蜂",
    "X72n1442_004:0708a08": "建寧四鄉夏秋間有縱火燒蠭奪其蠭子。或自食或",
    "X72n1442_004:0708a09": "以鬻人者。且其味甚毒。其利甚微。其情狀甚慘。其罪",
    "X72n1442_004:0708a10": "業甚大。胡弗思也。然彼生前含毒中人。故墮身蠭類。",
    "X72n1442_004:0708a11": "蠆芒在尾。犯者輙刺。乃夙習使然。況彼羣類穴土以",
    "X72n1442_004:0708a12": "居。自採而食。自相生養與人何害。無故取草蟲夾竹",
    "X72n1442_004:0708a13": "竿上引之而來。以輕毛繫彼腰間為號。彼得蟲。尾之",
    "X72n1442_004:0708a14": "而去。得其穴門。遂縱火焚之。擣其巢穴。滅其族類。動",
    "X72n1442_004:0708a15": "億萬計靡有孑遺。然後挖穴取其輪房。房房有子。形",
    "X72n1442_004:0708a16": "狀備具。取其子肉內油鑊中烹而食之。以為得意。其",
    "X72n1442_004:0708a17": "苦痛之狀。怨恨之情。試一返思之。可忍乎。可為乎。若",
    "X72n1442_004:0708a18": "以為可忍可為。則其人人心已滅盡矣。人心滅盡。尚",
    "X72n1442_004:0708a19": "烏得謂之人乎。且見殺驢者現身變作驢。屠牛者死",
    "X72n1442_004:0708a20": "見牛來觸。宰猪者臨終作猪鳴。捕蟹者死入蟹山地",
    "X72n1442_004:0708a21": "獄見羣蟹來鉗食其肉。安知燒蠭食蠭者他日不為",
    "X72n1442_004:0708a22": "彼燒彼食者乎。一命一償何有了日。因果昭然毫髮",
    "X72n1442_004:0708a23": "不爽。故我苦口奉勸諸人宜速改業。何事不可為。何",
    "X72n1442_004:0708a24": "物不可食。而偏欲作是極惡極慘之大罪業乎。人身",
    "X72n1442_004:0708b01": "難得。佛法難逢。一念回光立登彼岸。願諸智者遞相",
    "X72n1442_004:0708b02": "勸誡。福莫大焉。",
    "X72n1442_004:0708b03": "誡捕黃蛤",
    "X72n1442_004:0708b04": "百丈山黃蛤者。廼蝦蟆之種族也。每臨春候。牝牡羣",
    "X72n1442_004:0708b05": "來。盈于田疇。塞于道路。止圖生男育女。不知避死趨",
    "X72n1442_004:0708b06": "生。鄉人無知競取而食。不啻拾礫之易也。梟其首而",
    "X72n1442_004:0708b07": "剝其皮。刳其腸而戮其肉。血流滿地宛與人血無殊。",
    "X72n1442_004:0708b08": "頭集成堆竟與人頭何異。痛苦莫忍而殺者不知。怨",
    "X72n1442_004:0708b09": "恨徹天而食者不恤。相傳昔黃巢嘗聚兵于此劫殺",
    "X72n1442_004:0708b10": "民命。感報如斯。夫殺人而為人所殺。因果無差。食蛤",
    "X72n1442_004:0708b11": "而轉身作蛤。酬償不爽。至於牛羊犬豕鷄鵝鴨鴿魚",
    "X72n1442_004:0708b12": "鱉鰍鱔蝦蜆螃蟹螺螄之類。但有生命而殺食之者。",
    "X72n1442_004:0708b13": "其填報一如黃巢之於黃蛤等無異耳。生生常在輪",
    "X72n1442_004:0708b14": "轉。世世無繇解脫。匪憑三寶之力。曷釋累劫之愆。崇",
    "X72n1442_004:0708b15": "禎癸未冬余住靜此山。嘗集同袍代為懺悔。二十餘",
    "X72n1442_004:0708b16": "年此類絕迹。至于近年又復繁盛。後生輩沿其故習",
    "X72n1442_004:0708b17": "爭相捕食。不念他命死苦。惟資我舌味甘。皆由未遇",
    "X72n1442_004:0708b18": "佛法。不信因果。不知罪福。故造茲殺業。釀現世他生",
    "X72n1442_004:0708b19": "無窮之苦也。今康熈辛亥秋余復遊芝城。乃特邀諸",
    "X72n1442_004:0708b20": "善友倣癸未故事。為蛤與食蛤者同伸懺悔。所冀佛",
    "X72n1442_004:0708b21": "光洞照。法力冥資。俾捕蛤者凶心頓息。不噉蛤肉而",
    "X72n1442_004:0708b22": "免墮蛤身。為蛤者慧性增明。不銜冤報而永超蛤趣。",
    "X72n1442_004:0708b23": "慈眼相視。彼此無殺害之心。法會同登。人物有恩親",
    "X72n1442_004:0708b24": "之樂。期生安養。畢證菩提。是所願也。惟祈高明者轉",
    "X72n1442_004:0708c01": "相勸化。功莫大焉。",
    "X72n1442_004:0708c02": "祭潘士閣居士文",
    "X72n1442_004:0708c03": "於戲閣翁。學海文龍。早占經選。中沐宗風。餘三十年。",
    "X72n1442_004:0708c04": "唯法是樂。殫精研思。討論盤錯。神交道契。殊無間然。",
    "X72n1442_004:0708c05": "久而愈敬。一出於天。往覆手書。淋漓翰墨。互相鍼砭。",
    "X72n1442_004:0708c06": "期於道德。仲春告別。已知疲勞。強言慰諭。心實難拋。",
    "X72n1442_004:0708c07": "我之念翁。猶翁念我。人孰知之。惟佛印可。經數閱月。",
    "X72n1442_004:0708c08": "鴈音未斷。禱佛持呪。尚期無患。胡意中夏。竟以訃聞。",
    "X72n1442_004:0708c09": "不覺惻愴。淚雨繽紛。云翁屬纊。了無繾[糸*眷]。讀余手書。",
    "X72n1442_004:0708c10": "兩目即瞑。死生之理。翁久判然。怡怡順化。波澄巨川。",
    "X72n1442_004:0708c11": "翁形雖往。翁神不滅。萬古常存。了無間歇。願乘悲智。",
    "X72n1442_004:0708c12": "早駕慈航。於茲末劫。廣佈津梁。謹以香供。奠翁靈几。",
    "X72n1442_004:0708c13": "寫露心章。翁必笑喜。願翁念之。不動而格。鑒我微忱。",
    "X72n1442_004:0708c14": "歆茲葵藿。嗚呼尚饗。",
    "X72n1442_004:0708c15": "奠謝純一老居士文",
    "X72n1442_004:0708c16": "嗚呼公往耶。其亦有不往者耶。夫往者人世之幻迹",
    "X72n1442_004:0708c17": "也。六尺之軀雖頂立於天地之間。如泡沫。如閃電。須",
    "X72n1442_004:0708c18": "臾變易不可把玩。葢可知矣。其不往者。公之神明。與",
    "X72n1442_004:0708c19": "諸佛等。與眾生等。與山河大地森羅萬象等。貫滿十",
    "X72n1442_004:0708c20": "虗。彌綸萬有。亘古亘今。不變不易。此乃公平生學佛",
    "X72n1442_004:0708c21": "與余共相討論深自悟明者也。於此而欲覔生死之",
    "X72n1442_004:0708c22": "相。去來之迹。是何異取浮漚於烈燄。摘空花於水底",
    "X72n1442_004:0708c23": "耶。雖然。若追幻迹而論之。公以弱冠之年蜚聲藝苑。",
    "X72n1442_004:0708c24": "文章道德為世推重。雖則以儒業起家。而年方三十",
    "X72n1442_004:0709a01": "遂歸心大覺。斷去葷羶。稟菩薩大戒。其宅心行事無",
    "X72n1442_004:0709a02": "非求福積善。二利圓修至老不倦。其同余發願興建",
    "X72n1442_004:0709a03": "白雲開元大殿。造城南多寶佛塔。皆盡厥心力捐諸",
    "X72n1442_004:0709a04": "所有。是公之見諸行事者也。其獨力任書華嚴疏論",
    "X72n1442_004:0709a05": "纂要。而又捐貲領眾刊佈於世。是公之心存大法修",
    "X72n1442_004:0709a06": "普賢行願之廣大智慧者也。且福壽康寧。種種圓備。",
    "X72n1442_004:0709a07": "賢子佳孫濟濟然。爭繞膝下。行年七十有六而以微",
    "X72n1442_004:0709a08": "恙。正念烱烱神思不亂。及讀余手書遂泊然考終命",
    "X72n1442_004:0709a09": "於正寢。以此觀之。公之福德智慧有始有卒如此。而",
    "X72n1442_004:0709a10": "舉世茫茫求如公者。顧可易得耶。雖然。真耶幻耶是",
    "X72n1442_004:0709a11": "乃對待之法而。公之立足處原不囿於是。故吾欲以",
    "X72n1442_004:0709a12": "幻迹哭之而不敢。而又不能忘乎幻迹也。故聞訃之",
    "X72n1442_004:0709a13": "日五內如割。乃謀所以奠公者。既而追念其生平。永",
    "X72n1442_004:0709a14": "夜不寐。乃起呼燈呵凍為文。昭告於公皆幻迹也。嗚",
    "X72n1442_004:0709a15": "呼。公其鑒念之乎。尚饗。",
    "X72n1442_004:0709a16": "發願文",
    "X72n1442_004:0709a17": "歸命十方三世佛。本師和尚釋迦尊。一乘無量玅法",
    "X72n1442_004:0709a18": "門。文殊普賢諸大士。摩訶迦葉阿難陀。諸大聲聞賢",
    "X72n1442_004:0709a19": "聖僧。惟願三寶眾龍天。不捨慈悲哀攝受。我比丘某",
    "X72n1442_004:0709a20": "甲與法界一切眾生。自從無始至於今生。沉淪三界",
    "X72n1442_004:0709a21": "之中。流轉五道之內。未明一真之性。徒認四大之身。",
    "X72n1442_004:0709a22": "平等法中妄興人我之見。虗幻境上橫生執著之心。",
    "X72n1442_004:0709a23": "縱貪瞋癡。發身口意。無業不造無惡不為。塵沙劫波",
    "X72n1442_004:0709a24": "生死不絕。所幸夙培智種今報人倫。生震旦中具丈",
    "X72n1442_004:0709b01": "夫相。六根完備三業純和。乘正信以出家。遇明師而",
    "X72n1442_004:0709b02": "入道。勤修三學。圓悟一乘。了萬法之本真。達一心之",
    "X72n1442_004:0709b03": "常住。但以道不勝習。識不知微。八風每動於心源。四",
    "X72n1442_004:0709b04": "蛇常侵於幻殻。道果無因成熟。覺樹何日敷榮。仰憑",
    "X72n1442_004:0709b05": "懺悔之功。允登修證之路。惟願三寶真慈曲垂加被。",
    "X72n1442_004:0709b06": "使我(某甲)及一切眾生永盡障緣。深證大法。具大福",
    "X72n1442_004:0709b07": "智。發大機用。作大佛事。建立三寶。弘通大乘。正法流",
    "X72n1442_004:0709b08": "布於普天。真風恒存於末劫。示八正道。開四攝門。廣",
    "X72n1442_004:0709b09": "化眾生。同歸正覺。至於捨報之日。空慧不昧。佛境現",
    "X72n1442_004:0709b10": "前。徑生西方極樂世界。親見阿彌陀佛觀音勢至。諸",
    "X72n1442_004:0709b11": "大聖眾親承供養。親聞玅法入正定聚。得陀羅尼。具",
    "X72n1442_004:0709b12": "十神通。開三秘藏。蓮居上品。果記一生。然後稱法界",
    "X72n1442_004:0709b13": "性。起法界用。不離安養而身遍十方。常侍彌陀而親",
    "X72n1442_004:0709b14": "炙諸佛。塵塵剎剎有佛住處而身在其前。為佛長子。",
    "X72n1442_004:0709b15": "請轉根本法輪。在在處處眾生悲仰而身赴其感。為",
    "X72n1442_004:0709b16": "眾慈航。導歸涅槃。彼岸現形異類。提挈四生。六波羅",
    "X72n1442_004:0709b17": "密念念圓成。諸總持門心心證入。無佛處作佛。若桂",
    "X72n1442_004:0709b18": "輪影現於千江。無法處說法。似空谷音傳於萬口。有",
    "X72n1442_004:0709b19": "感必應。無願不從。等觀音之大悲。具普賢之玅行。始",
    "X72n1442_004:0709b20": "從今日盡於未來眾生界空。我願方畢。惟冀三寶同",
    "X72n1442_004:0709b21": "賜哀憐。鑒我微誠。滿我所願。",
    "X72n1442_004:0709b22": "書",
    "X72n1442_004:0709b23": "復弁山且拙和尚書",
    "X72n1442_004:0709b24": "前歲有禪者自寶山來。示以金剛般若尊註。展讀之",
    "X72n1442_004:0709c01": "下。但見辨鋒凜烈。慧海汪深。不落常塗。別出手眼。始",
    "X72n1442_004:0709c02": "知義山古佛出現。放大光明久矣。瞻仰之私。匪一旦",
    "X72n1442_004:0709c03": "夕。限於山川。每以不獲親炙為歉。辛亥秋杪遊建溪",
    "X72n1442_004:0709c04": "白雲。忽令嗣巢鳴磐石二公見顧。拜領惠書竝尊錄。",
    "X72n1442_004:0709c05": "宛如面覩慈容。親聆謦咳。懽忭踴躍無以云喻。竊惟",
    "X72n1442_004:0709c06": "我洞上一宗盛於唐。衰於宋。故當時明教和尚有大",
    "X72n1442_004:0709c07": "旱引孤泉之喻。然其人雖落落。一一皆法門龍象。悟",
    "X72n1442_004:0709c08": "門既真。道德大備。投子而下。如芙蓉大洪真歇宏智",
    "X72n1442_004:0709c09": "諸祖。皆足肩任大法傳化將來。至於今日濟宗。不在",
    "X72n1442_004:0709c10": "言即本宗。往往不問人之可否。唯以得之為勝。充塞",
    "X72n1442_004:0709c11": "閭巷退人信心。正恐絕此一綫。不在人少而在人多。",
    "X72n1442_004:0709c12": "為可憂也。座下所得既真。發用廣大。力荷法門。慷慨",
    "X72n1442_004:0709c13": "激烈。真有程嬰公孫杵臼之心。但此風大行。不知何",
    "X72n1442_004:0709c14": "所抵止。(某)道孤力薄。目擊時弊。救之既無術。隨之又",
    "X72n1442_004:0709c15": "豈肯。所以近日退院捨眾。急欲於無人處卓自了菴。",
    "X72n1442_004:0709c16": "隨緣遣日。又安用以閑名字流落人間。與時輩相頡",
    "X72n1442_004:0709c17": "頏耶。往歲有人來索語錄行實。所以不敢與者。意亦",
    "X72n1442_004:0709c18": "在此。其人不諒。密懷生滅。乃為座下所檢點。不免勞",
    "X72n1442_004:0709c19": "動一番神用。則又(某)之罪過也。既不敢固執前見。謹",
    "X72n1442_004:0709c20": "略錄數則上呈。以便筆削。路遠無可將意。唯有望弁",
    "X72n1442_004:0709c21": "峰而跂瞻耳。諸惟慈諒不盡。",
    "X72n1442_004:0709c22": "答檀園大師書(附來書)",
    "X72n1442_004:0709c23": "竊惟博山先老祖嵓岸太高。眼目太空。非東苑與",
    "X72n1442_004:0709c24": "先鼓山之得人以布盇天之網。則何有於今日也。",
    "X72n1442_004:0710a01": "意者謂和尚年甚富。德甚重。化緣甚旺。門庭甚尊。",
    "X72n1442_004:0710a02": "即嚮風依依。如某者有同天隔世之懷。況及其門",
    "X72n1442_004:0710a03": "入其室承。其法叨其惠者乎。其毋使他日有如某",
    "X72n1442_004:0710a04": "者其人而憾於博嶠。幸矣。",
    "X72n1442_004:0710a05": "師答曰。博山老人非不求人。只是當時無人可求耳。",
    "X72n1442_004:0710a06": "故寧絕其人。存其道。以待後來。豈如今人之濫相授",
    "X72n1442_004:0710a07": "受。便謂之得人可乎。博山甞謂余集生居士曰。宗門",
    "X72n1442_004:0710a08": "中事。貴在心髓相符。不在門庭相紹。若實得其人。見",
    "X72n1442_004:0710a09": "知聞知先後一揆。絕而非絕。若不得其人。則乳添水",
    "X72n1442_004:0710a10": "而味薄。烏三寫而成馬。存豈真存。故我意寧不得人。",
    "X72n1442_004:0710a11": "勿授非器。不得其人。嗣雖絕而道自真。自無傷于大",
    "X72n1442_004:0710a12": "法。授非器者。嗣雖存而道自偽。反自破其先宗。有智",
    "X72n1442_004:0710a13": "之士當知所擇。以此觀之。則博山當時非無所見而",
    "X72n1442_004:0710a14": "甘作斷佛種人。愚見亦爾。故十餘載來欲覓一箇半",
    "X72n1442_004:0710a15": "箇有真心者不可得。又豈肯隨波逐浪以佛祖慧命",
    "X72n1442_004:0710a16": "作世諦流布乎。座下有志荷擔。切在傳持。志固可嘉。",
    "X72n1442_004:0710a17": "然亦當知所擇斷。不可欲速而落今時之行戶也。",
    "X72n1442_004:0710a18": "記",
    "X72n1442_004:0710a19": "廩山祖堂記",
    "X72n1442_004:0710a20": "夫佛祖出世務在擇法嚴明。得人真正。庶佛種不斷。",
    "X72n1442_004:0710a21": "正法常存。嘉隆間宗風衰替。宇內不聞名字。吾祖廩",
    "X72n1442_004:0710a22": "山崛起西江。而壽昌承之。其道遂洋溢於天下。譬如",
    "X72n1442_004:0710a23": "江出岷山其始泫然濫觴。漫衍而至楚則為際天之",
    "X72n1442_004:0710a24": "雲濤。葢有本者如是耳。祖諱常忠。號蘊空。宜黃黃氏。",
    "X72n1442_004:0710b01": "冠歲出家於邑之曹山。孑影參方。勤求至道。依少室",
    "X72n1442_004:0710b02": "小山書和尚凡十餘載。乃承印記。後歸隱新城之廩",
    "X72n1442_004:0710b03": "山。修杜多之行。隨機演法。人無知者。時壽昌師翁．無",
    "X72n1442_004:0710b04": "明老和尚年方二十有一。發意出家。念無可師之者。",
    "X72n1442_004:0710b05": "至廩山參禮。一見心折曰是吾師也。遂從剃染。祖知",
    "X72n1442_004:0710b06": "是法器。乃以本分爐鞴陶鑄之。師翁一日與諸兄弟",
    "X72n1442_004:0710b07": "論金剛義甚快。祖曰。宗眼不明。非為究竟。師翁即問。",
    "X72n1442_004:0710b08": "如何是宗眼。祖拂衣而起。翁甚疑之。後凡有請益。祖",
    "X72n1442_004:0710b09": "但曰。吾不知。汝自看。益增迷悶。偶閱傳燈。見僧問興",
    "X72n1442_004:0710b10": "善如何是道。善曰大好山。疑情頓發。一日因開田搬",
    "X72n1442_004:0710b11": "石豁然大悟。如夢忽醒。乃述偈呈祖。祖曰。悟即不無。",
    "X72n1442_004:0710b12": "要受用得著。不然則汞銀禪也。師翁再拜受教。遂禮",
    "X72n1442_004:0710b13": "辭。結茅於峩峰。形影相吊。克苦履踐。一夕山境喧甚",
    "X72n1442_004:0710b14": "不覺心動。因憶祖之囑曰。小境尚動。況生死乎。即秉",
    "X72n1442_004:0710b15": "燭信手抽傳燈閱之。適值圭禪師為岳神受戒曰。汝",
    "X72n1442_004:0710b16": "能害空與汝乎。遂廓然無畏。山境亦寂。乃曰。聖人無",
    "X72n1442_004:0710b17": "死地。今日果然。遂作偈寄祖。祖曰。此子見地超曠。他",
    "X72n1442_004:0710b18": "日弘揚佛祖之道。吾不及也。師翁隱峩峯。足不下山",
    "X72n1442_004:0710b19": "者凡二十有八載。至年五十餘而祖已遷化。塔木亦",
    "X72n1442_004:0710b20": "拱矣。師翁於是出山。應寶方之請。乃先至廩山掃塔。",
    "X72n1442_004:0710b21": "然後入院。有倏然三十年忘却來時道之語。未幾以",
    "X72n1442_004:0710b22": "住山日久。未及徧參為歉。乃北走中原。參無言宗主",
    "X72n1442_004:0710b23": "於少室。主聞緒論乃大賞識譽之於眾。後遊臺山參",
    "X72n1442_004:0710b24": "瑞峯老人。問古機緣數則。峯一一具答而復徵師翁",
    "X72n1442_004:0710c01": "頌。翁一一頌出。機緣相契。主賓歡洽。有同水乳。乃別",
    "X72n1442_004:0710c02": "歸寶方開法。眾謂師翁必嗣臺山或少林。而片香拈",
    "X72n1442_004:0710c03": "出乃嗣於祖。眾大悅服。葢師翁之於祖也以心法相",
    "X72n1442_004:0710c04": "符。不在機語相接也。後移壽昌而得博山鼓山天界",
    "X72n1442_004:0710c05": "相繼而起。其道遂大震於天下。宗支蕃衍。各化一方。",
    "X72n1442_004:0710c06": "源遠流長有自來矣。祖圓寂以來將百餘載。眾議於",
    "X72n1442_004:0710c07": "祖塔之下創建祖堂。安奉靈儀。以便香火。且立田以",
    "X72n1442_004:0710c08": "充香燈。買山以資樵採。令僧世守之。其倡舉者五世",
    "X72n1442_004:0710c09": "孫大智。經營首事者曰興運。功竣而運化去。其徒法",
    "X72n1442_004:0710c10": "勤不遠入閩。請紀其事以昭後世。霈生也晚。況前事",
    "X72n1442_004:0710c11": "多軼無從考究。但舉昔所聞於先師。及吾老祖當時",
    "X72n1442_004:0710c12": "接師翁一段因緣。以法煅煉。期於智證。師資雅契。真",
    "X72n1442_004:0710c13": "有刀斧斫不開者。非臺山少林可以同日論也。凡後",
    "X72n1442_004:0710c14": "之派下子孫。當仰法先蹤企及往行。毋落今時行戶",
    "X72n1442_004:0710c15": "以玷祖風。庶從上一綫之脉不至廢墜。則吾宗幸甚。",
    "X72n1442_004:0710c16": "是為記。",
    "X72n1442_004:0710c17": "重興開元寺大雄寶殿記",
    "X72n1442_004:0710c18": "芝郡古稱佛地。十禪鉅剎列佈四郊。而城南開元寺",
    "X72n1442_004:0710c19": "為最。葢據溪山之勝。得禪律之源者也。按志開創於",
    "X72n1442_004:0710c20": "晉永隆間。號林泉律寺。其址係吳下潺陵侯呂公蒙",
    "X72n1442_004:0710c21": "故宅。捨以建寺。世以律居。李唐改今額。至宋之中葉",
    "X72n1442_004:0710c22": "始革為禪。而瑩禪師出焉。其上堂語曰。有一面鏡。到",
    "X72n1442_004:0710c23": "處懸掛。凡聖不來。誰上誰下。遂拈拄杖曰。這箇是拄",
    "X72n1442_004:0710c24": "杖。那箇是鏡。良久云。萬古碧潭空界月。再三撈摝始",
    "X72n1442_004:0711a01": "應知。當時宗風之盛可以想見也。嗣後譜[言*牒]失存。無",
    "X72n1442_004:0711a02": "從考覈。其殿宇歷朝廢興亦不。一今大雄寶殿則明",
    "X72n1442_004:0711a03": "正統間順聰二公所建。凡歷一十三載始克有成。迄",
    "X72n1442_004:0711a04": "今二百有餘年。棟宇差脫。梁柱朽腐。雖以小木東拄",
    "X72n1442_004:0711a05": "西撐。而勢已不可復支矣。康熙十一年歲在壬子二",
    "X72n1442_004:0711a06": "月朔。余應供寺中。僧眾鳴鐘出迎。入殿禮佛。舉首仰",
    "X72n1442_004:0711a07": "觀則岌乎疑將壓焉。不覺悚然。於是耆德尚節君頌",
    "X72n1442_004:0711a08": "元棟性徹等稽首請曰。此殿朽弊極矣。苟一旦傾仆。",
    "X72n1442_004:0711a09": "則佛菩薩聖像俱成虀粉矣。和尚可不施一莖草為",
    "X72n1442_004:0711a10": "茲殿重興發起之緣乎。余惻然於中唯然而諾。竊思",
    "X72n1442_004:0711a11": "此寺。溪山形勝。擅名上郡。森森古栢。偃蹇殿前。且歷",
    "X72n1442_004:0711a12": "晉宋齊梁陳隋唐宋以來已經千有餘載。禪律碩德",
    "X72n1442_004:0711a13": "代出於其間。至於今日殿宇朽弊梁柱傾頹。豈無黃",
    "X72n1442_004:0711a14": "金再佈紺宇重隆者乎。於是寺眾僉然發心。各輸衣",
    "X72n1442_004:0711a15": "鉢。後復領緣募化四方。求大木於辰山之麓。伐磉石",
    "X72n1442_004:0711a16": "於水北之源。儲食糧陶磚瓦。起手於明年癸丑正月",
    "X72n1442_004:0711a17": "念有八日。告竣於臘月八日。共糜金穀二千五百餘",
    "X72n1442_004:0711a18": "兩。皆求諸施者。諸緣輻輳一載成功。是皆我佛慈蔭",
    "X72n1442_004:0711a19": "之恩。龍天協相之力。離諸障緣。咄嗟成辦。後又重裝",
    "X72n1442_004:0711a20": "聖像。彩飾殿宇。瑞光掩暎。金碧交輝。儼然移釋梵龍",
    "X72n1442_004:0711a21": "天之宮於人間世。凡發一念正信之心。登斯殿。禮斯",
    "X72n1442_004:0711a22": "佛。植菩提真種於覺場。開優鉢羅華於性海。端在是",
    "X72n1442_004:0711a23": "耳。靈山一會儼然未散。豈虗語哉。又越八載。庚申秋",
    "X72n1442_004:0711a24": "八月復重建天王殿。盡撤朽弊而一新之。寺眾亦各",
    "X72n1442_004:0711b01": "捐所有而復各領緣以募四方。不日告成。亦如大殿。",
    "X72n1442_004:0711b02": "於是總摭巔末。鐫諸琬[王*延]。以垂永久。俾後之來者見",
    "X72n1442_004:0711b03": "賢思齊。繩繩相繼。毋墜前修可也。綜理殿務。至於底",
    "X72n1442_004:0711b04": "績者。比丘正梁。優婆塞謝大材李太勇。綜理天王殿",
    "X72n1442_004:0711b05": "工者。比丘圓琮真覺。例得竝書是為記。",
    "X72n1442_004:0711b06": "重興寶福禪寺記",
    "X72n1442_004:0711b07": "寶福東和古剎也。在邑治之東。距城二十餘里而遙。",
    "X72n1442_004:0711b08": "按志開創於唐貞觀間。永隆改元有碧峯禪師駐錫。",
    "X72n1442_004:0711b09": "頗成蘭若。然歷年既遠。譜[言*牒]失存。遞代廢興不可考。",
    "X72n1442_004:0711b10": "至明嘉靖四十年住山清璧重建殿宇。莊嚴像設。置",
    "X72n1442_004:0711b11": "立田畞充為香燈。實有功於是山。天啟七年大殿朽",
    "X72n1442_004:0711b12": "弊。寺僧復新之。然皆蜂房蟻穴人各為家。雖具苾芻",
    "X72n1442_004:0711b13": "之形。殊昧熏修之實。康熈辛亥秋厄於回祿。一夕而",
    "X72n1442_004:0711b14": "燼蕩無孑遺。鞠為瓦礫坵墟者凡八閱寒暑。老僧三",
    "X72n1442_004:0711b15": "四輩。茅屋兩三楹。鼓鐘寂寞。香火黯如。棄之不能。居",
    "X72n1442_004:0711b16": "之不安。住僧興福有慨於衷。余時居慶元之鏡湖。乃",
    "X72n1442_004:0711b17": "率法眷太和興寶法殿。特賷香供入山懇請。余感其",
    "X72n1442_004:0711b18": "誠。親履其地。相其溪山形勝。堪為道人隱居之所。因",
    "X72n1442_004:0711b19": "諾其請。時壬子仲冬也。既而余歸富沙建造塔寺。興",
    "X72n1442_004:0711b20": "福前後往返持眾。護法紳士書幣凡經八請。至己未",
    "X72n1442_004:0711b21": "春三月始獲入山。即謀諸眾伐石掄材工役大興。改",
    "X72n1442_004:0711b22": "正寺基。建造調御寶殿。左右輔以客廳。殿後為潮音",
    "X72n1442_004:0711b23": "堂。凡七楹。前為慈氏殿。凡五楹。東西兩序翼如也。左",
    "X72n1442_004:0711b24": "為庫司。為香積。為禪悅堂。右為法藏室。為那伽室。為",
    "X72n1442_004:0711c01": "留雲室。又左為梵行寮。為高樓。右為倉庫。為浴室。至",
    "X72n1442_004:0711c02": "是規模麤備。其殿中嚴設三世佛像。大悲千手眼像。",
    "X72n1442_004:0711c03": "伽藍祖師。前殿韋天慈氏像。金光熌爛。輝暎林間。四",
    "X72n1442_004:0711c04": "方衲子有志慕道者漸集。常餘千指。朝暮禪誦晨昏",
    "X72n1442_004:0711c05": "鼓鐘。琅琅法音盈於耳目。可謂一方真阿練若。正修",
    "X72n1442_004:0711c06": "行地。所費金穀一文一粒皆出自檀門及師僧善信",
    "X72n1442_004:0711c07": "各捨所有共相成立。本寺香燈恒產凡二十五石零。",
    "X72n1442_004:0711c08": "又支院經竹菴凡二石八斗零。皆四房充入常住。以",
    "X72n1442_004:0711c09": "供三寶及諸龍象。永為叢林千年常住。至癸亥冬華",
    "X72n1442_004:0711c10": "嚴疏論鐫刻告成。鼓山大眾幾經逼請。明春將往應",
    "X72n1442_004:0711c11": "之。適法子寒輝闍黎入山省覲。合寺僧眾及　邑侯",
    "X72n1442_004:0711c12": "姚公護法紳士等固請繼席化導一方。輝不得辭。唯",
    "X72n1442_004:0711c13": "然而受。眾皆踊躍。於是謹紀其始末。貞之於石。昭示",
    "X72n1442_004:0711c14": "來茲。俾後之居斯食斯。焚修於斯者。內堅謀道之志。",
    "X72n1442_004:0711c15": "外弘不諍之風。修身有戒。治心有慧。彼此慈眼相視。",
    "X72n1442_004:0711c16": "慈心相照。以法共住。仰報佛恩。庶無負余建立三寶",
    "X72n1442_004:0711c17": "之意。及檀那淨施之德。願爾後人宜各勉旃。是為記。",
    "X72n1442_004:0711c18": "五祖山大悲閣記",
    "X72n1442_004:0711c19": "千手眼大悲觀世音者。稱體發用也。始於從聞思修。",
    "X72n1442_004:0711c20": "極至生滅既滅。寂滅現前。而七難二求三十二應十",
    "X72n1442_004:0711c21": "四無畏四不思議無量功德。悉皆圓現。況千手眼乎。",
    "X72n1442_004:0711c22": "葢法界是其真身。萬象皆其手眼。但云千手眼者。特",
    "X72n1442_004:0711c23": "隨機所見耳。此手此眼人皆本有。玅用常然。皆由不",
    "X72n1442_004:0711c24": "信不解。日用不知故若無也。試觀現前六尺微軀。居",
    "X72n1442_004:0712a01": "天地之間。奚啻千林一葉。然而從朝至暮自幼至老。",
    "X72n1442_004:0712a02": "所起心念念念各殊。不知其幾千萬億。發之至於六",
    "X72n1442_004:0712a03": "根六塵六識各有其用。一念一手眼。圓滿具足無欠",
    "X72n1442_004:0712a04": "無剩。然則眾生與菩薩有何別乎。眾生心念起於無",
    "X72n1442_004:0712a05": "明。菩薩手眼起於大智大悲之心。故菩薩以大悲著",
    "X72n1442_004:0712a06": "名。而眾生以無明用事。所以凡聖懸殊迷悟逈隔。若",
    "X72n1442_004:0712a07": "能達無明本空。真性本有。則眾生日用差別之心。即",
    "X72n1442_004:0712a08": "是菩薩智悲手眼。全體發現。有何差別。是在智者能",
    "X72n1442_004:0712a09": "自審耳。富沙南山素安坦公。早歲稟戒於掌石老人。",
    "X72n1442_004:0712a10": "預餐法味。至四十餘。值世滄桑。兵戈擾攘。乃挈徒孫",
    "X72n1442_004:0712a11": "悟關周岱輩於龍渡深處曰五祖山。開闢草萊搆菴",
    "X72n1442_004:0712a12": "以居。菴凡五楹。中為大殿。左右為禪房。久之復廣其",
    "X72n1442_004:0712a13": "基搆。擴其殿宇。金像巍巍照耀山谷。殿之後為高閣。",
    "X72n1442_004:0712a14": "供奉大悲聖像。端嚴玅麗。慈威並現。四十二臂。臂各",
    "X72n1442_004:0712a15": "異執。皆有所表。見者莫不革去凡心起敬起信。一門",
    "X72n1442_004:0712a16": "聚集雍雍肅肅。經聲佛號無間晨昏。信為一方真阿",
    "X72n1442_004:0712a17": "練若。所糜金穀共若干。皆傾己衣鉢為之。不干擾檀",
    "X72n1442_004:0712a18": "門也。余觀世之為僧泪沒塵勞。自幼至老不能於佛",
    "X72n1442_004:0712a19": "法中生一念正信者滔滔皆是。譬如坐井中而受渴。",
    "X72n1442_004:0712a20": "入寶山而空回。豈不重可惜哉。今安公與法子法孫",
    "X72n1442_004:0712a21": "遠城寺而居山林。甘寂寞而樂枯淡。佛法僧寶日事",
    "X72n1442_004:0712a22": "莊嚴。福德智慧深加培植。安公開創於其前。而悟關",
    "X72n1442_004:0712a23": "周岱等擴充於其後。源源而來。政未有艾。詎非甘蔗",
    "X72n1442_004:0712a24": "之苗裔。苾芻之真種者乎。不然。何其度越流輩若此",
    "X72n1442_004:0712b01": "也。是閣也。成於康熙戊午七月七日。大悲聖像陞座",
    "X72n1442_004:0712b02": "於臘月八日。周岱具石請記。用垂不朽。余每念乃祖",
    "X72n1442_004:0712b03": "乃孫興隆三寶僕僕不懈。故不敢以衰老辭。乃特為",
    "X72n1442_004:0712b04": "舉大士手眼一一自大悲心流出。而眾生現前念念",
    "X72n1442_004:0712b05": "圓明悉皆具足。不假外求。一念回機即同本得。願後",
    "X72n1442_004:0712b06": "之來者深體此意。善繼善述。毋墜前修。庶不負為空",
    "X72n1442_004:0712b07": "王弟子。安公法胤也。是為記。",
    "X72n1442_004:0712b08": "贊",
    "X72n1442_004:0712b09": "世尊菩提樹下成正覺贊",
    "X72n1442_004:0712b10": "菩提樹下。覺道初成。水中捉月。夢裏惺惺。不是雲門",
    "X72n1442_004:0712b11": "早覷破。至今冤屈難伸。呵呵。相識滿天下。知心能幾",
    "X72n1442_004:0712b12": "人。",
    "X72n1442_004:0712b13": "世尊著衣持鉢贊",
    "X72n1442_004:0712b14": "佛是西天老比丘。著衣持鉢逞風流。長街曲巷區區",
    "X72n1442_004:0712b15": "去。總為羣生強出頭。",
    "X72n1442_004:0712b16": "世尊千輻輪足靈蹟贊",
    "X72n1442_004:0712b17": "維我世尊。四心無量。臨趨涅槃。蹈此石上。輪足聖蹟。",
    "X72n1442_004:0712b18": "印文炳然。留茲嘉瑞。福蔭人天。前後八毀。不壞不失。",
    "X72n1442_004:0712b19": "割水吹光。了無縫隙。是知法身。徧於剎塵。不住聲色。",
    "X72n1442_004:0712b20": "覿體全真。萬劫希逢。再泐玄石。堪忍界中。永懸慧日。",
    "X72n1442_004:0712b21": "世尊旃檀瑞像贊",
    "X72n1442_004:0712b22": "如來真相原無相。巧匠如何刻得成。無那優王思見",
    "X72n1442_004:0712b23": "佛。却將相好慰凡情。",
    "X72n1442_004:0712b24": "三十二相都雕出。唯有梵音雕不來。廣長舌覆三千",
    "X72n1442_004:0712c01": "界。溪聲說法語如雷。",
    "X72n1442_004:0712c02": "自心憶佛自心現。非自非他無背面。目連攝匠上天",
    "X72n1442_004:0712c03": "庭。刻得十分還不見。",
    "X72n1442_004:0712c04": "旃檀瑞像到中華。金口當年記不差。度盡眾生願始",
    "X72n1442_004:0712c05": "滿。不知何日返流沙。",
    "X72n1442_004:0712c06": "觀音大士贊(八首)",
    "X72n1442_004:0712c07": "一片老婆心。現形十法界。端的是何人。得恁麼自在。",
    "X72n1442_004:0712c08": "本無名字亦無家。只因欠了閻浮債。",
    "X72n1442_004:0712c09": "頂戴彌陀。深觀自在。五蘊本空。了無&#;礙。隨緣赴感。",
    "X72n1442_004:0712c10": "如水中月。若能反觀。圓滿無缺。金刀刺血。舌上迸流。",
    "X72n1442_004:0712c11": "通身即是。不用他求。",
    "X72n1442_004:0712c12": "頂戴彌陀叉手行。同流九界徧尋聲。箇中若遇知音",
    "X72n1442_004:0712c13": "者。不動干戈定太平。",
    "X72n1442_004:0712c14": "賤賣慈悲未肯休。是凡是聖等隨流。只因欠了眾生",
    "X72n1442_004:0712c15": "債。險惡道中強出頭。",
    "X72n1442_004:0712c16": "惟觀世音是大慈母。撫育羣生如保赤子。感之即應",
    "X72n1442_004:0712c17": "呼之即來。似月臨水如蕉聞雷。咨爾佛子。應生正信。",
    "X72n1442_004:0712c18": "大士與我。同一真性。稱名禮敬。全體現前。有願必遂。",
    "X72n1442_004:0712c19": "福慧綿綿。(謝石公居士請)",
    "X72n1442_004:0712c20": "惟吳道子竟是何人。筆尖能幻大士全神。玅相慈容",
    "X72n1442_004:0712c21": "端嚴自在。處處分形徧於九界。如日普熱如月普凉。",
    "X72n1442_004:0712c22": "尋聲救苦應現無方。道子觀音。觀音道子。是一是二。",
    "X72n1442_004:0712c23": "何彼何此。",
    "X72n1442_004:0712c24": "自然觀音贊(為黃鰲載居士作)",
    "X72n1442_004:0713a01": "大士真慈。即石而見。相好天然。普門示現。",
    "X72n1442_004:0713a02": "見月律師所畵觀音出山像贊",
    "X72n1442_004:0713a03": "瘦若枯柴。清如止水。心若滅燈。慈如老母。見月忘指。",
    "X72n1442_004:0713a04": "得意忘象。是真觀音。正好供養。",
    "X72n1442_004:0713a05": "建州開元寺辟支佛牙贊",
    "X72n1442_004:0713a06": "出無佛世。受長大身。先佛弘化。轉正法輪。真身常存。",
    "X72n1442_004:0713a07": "充塞法界。觀此牙相。歷劫不壞。",
    "X72n1442_004:0713a08": "達磨祖師贊",
    "X72n1442_004:0713a09": "特泛重溟來震旦。蕭君知面不知心。折蘆暗自渡江",
    "X72n1442_004:0713a10": "去。千古清風動少林。",
    "X72n1442_004:0713a11": "寒拾二大士贊",
    "X72n1442_004:0713a12": "寒山拾得是冤讐。共入天台掃石頭。罵盡世人人不",
    "X72n1442_004:0713a13": "醒。自歌自笑却忘憂。呵呵。一自寒巖歸去後。只今明",
    "X72n1442_004:0713a14": "月照丹丘。",
    "X72n1442_004:0713a15": "謝石公茂才書經作佛像。其字畫細如毛髮。",
    "X72n1442_004:0713a16": "精心玅手不可思議。(某)敬為之贊",
    "X72n1442_004:0713a17": "以佛視經。是說法主。以經視佛。是諸佛師。非一非異。",
    "X72n1442_004:0713a18": "即師即資。謝子筆端。有經有佛。其運筆者。竟是何物。",
    "X72n1442_004:0713a19": "若能反觀。自己身相。亦復如是。更無二樣。",
    "X72n1442_004:0713a20": "至聖孔子贊(有引)",
    "X72n1442_004:0713a21": "余讀諸家孔子贊。皆各得其一偏。未見大全。竊欲",
    "X72n1442_004:0713a22": "作孔子全贊而不可得。一日讀中庸至仲尼祖述",
    "X72n1442_004:0713a23": "一章。始知子思子已贊之矣。以孔子配天地而稱",
    "X72n1442_004:0713a24": "為至聖。寧復有加於此者乎。宋儒不達。乃分為兩",
    "X72n1442_004:0713b01": "章。使文理隔斷。迷亂後學。乃特錄一篇。寄潘士閣",
    "X72n1442_004:0713b02": "道兄。不知鄙見有當否。",
    "X72n1442_004:0713b03": "仲尼祖述堯舜。憲章文武。上律天時。下襲水土。辟如",
    "X72n1442_004:0713b04": "天地之無不持載。無不覆幬。辟如四時之錯行。如日",
    "X72n1442_004:0713b05": "月之代明。萬物竝育而不相害。道竝行而不相悖。小",
    "X72n1442_004:0713b06": "德川流。大德敦化。此天地之所以為大也。唯天下至",
    "X72n1442_004:0713b07": "聖為能聰明睿知足以有臨也。寬裕溫柔足以有容",
    "X72n1442_004:0713b08": "也。發強剛毅足以有執也。齊莊中正足以有敬也。文",
    "X72n1442_004:0713b09": "理密察足以有別也。溥博淵泉而時出之。溥博如天。",
    "X72n1442_004:0713b10": "淵泉如淵。見而民莫不敬。言而民莫不信。行而民莫",
    "X72n1442_004:0713b11": "不說。是以聲名洋溢乎中國。施及蠻貊。舟車所至人",
    "X72n1442_004:0713b12": "力所通。天之所覆地之所載。日月所照霜露所墜。凡",
    "X72n1442_004:0713b13": "有血氣者莫不尊親。故曰配天。",
    "X72n1442_004:0713b14": "三笑圖贊",
    "X72n1442_004:0713b15": "三門一室。三人一心。驀然會著。笑破古今。試看虎溪。",
    "X72n1442_004:0713b16": "蒼松明月。三笑之聲。至今未歇。",
    "X72n1442_004:0713b17": "關夫子雲長公贊",
    "X72n1442_004:0713b18": "春秋大義惟扶漢。直使賊臣心膽傾。一片丹衷貫今",
    "X72n1442_004:0713b19": "古。何須秉燭見光明。",
    "X72n1442_004:0713b20": "韓文公參大顛禪師贊",
    "X72n1442_004:0713b21": "佛骨一疏。潮陽萬里。一見大顛。知飯是米。",
    "X72n1442_004:0713b22": "白侍郎參鳥窠禪師贊",
    "X72n1442_004:0713b23": "止惡行善。嬰兒亦知。八十翁翁。行之尤遲。",
    "X72n1442_004:0713b24": "呂真人參黃龍禪師贊",
    "X72n1442_004:0713c01": "未逢正法。勤苦修煉。一遇黃龍。金鍮立辨。",
    "X72n1442_004:0713c02": "關將軍參玉泉智者大師贊",
    "X72n1442_004:0713c03": "神見玉泉。親稟大戒。關公打化。千古猶在。",
    "X72n1442_004:0713c04": "孫鹿園郡守贊",
    "X72n1442_004:0713c05": "是身若浮漚。姓名亦虗立。身名尚匪真。何況二千石。",
    "X72n1442_004:0713c06": "死生來去事。空中尋鳥迹。唯有本來人。尊貴無倫匹。",
    "X72n1442_004:0713c07": "覿面露堂堂。聖凡都不識。",
    "X72n1442_004:0713c08": "張羮如先生贊",
    "X72n1442_004:0713c09": "鍾黃華之靈秀。攬武夷之精英。掇科第如拾芥。撫蒸",
    "X72n1442_004:0713c10": "民若保嬰。雖見危而致命。乃效忠以達情。嗣續源源",
    "X72n1442_004:0713c11": "方未艾。鹽梅從此起家聲。",
    "X72n1442_004:0713c12": "潘惕銘先生贊",
    "X72n1442_004:0713c13": "樞公家子。臨難不屈。忠孝根心。有如曒日。斯文正宗。",
    "X72n1442_004:0713c14": "富沙名族。子孫振振。森然如玉。天形道貌。如松如竹。",
    "X72n1442_004:0713c15": "即之儼然。清芬可掬。",
    "X72n1442_004:0713c16": "謝獻可先生贊",
    "X72n1442_004:0713c17": "東山鍾秀。桂林挺枝。家傳耕讀。壽茂期頥。子既跨竈。",
    "X72n1442_004:0713c18": "孫愈岐嶷。身逸心閒。性靜神怡。賓於上庠。季世所師。",
    "X72n1442_004:0713c19": "噫。斯人也。吾無得而稱之。",
    "X72n1442_004:0713c20": "謝純一居士贊",
    "X72n1442_004:0713c21": "行儒之行。用佛之心。遊法界海。入雜華林。百城詢友。",
    "X72n1442_004:0713c22": "一道棲神。繁興萬行。枯木長春。",
    "X72n1442_004:0713c23": "潘士閣居士贊",
    "X72n1442_004:0713c24": "文心浩蕩。氣宇雍容。得儒之髓。徹佛之宗。壽世以德。",
    "X72n1442_004:0714a01": "傳家以文。秦水華山。靈秀氤氳。",
    "X72n1442_004:0714a02": "張子發居士贊",
    "X72n1442_004:0714a03": "貴介之質。衲僧之心。津梁不倦。願行惟深。巍然趺坐",
    "X72n1442_004:0714a04": "蒲團上。不言不語笑吟吟。",
    "X72n1442_004:0714a05": "章岐生居士贊",
    "X72n1442_004:0714a06": "惟公上世。全城渥澤。萃公厥身。繩祖大德。文行既彰。",
    "X72n1442_004:0714a07": "賢良是則。參以心宗。慧光愈赫。",
    "X72n1442_004:0714a08": "謝簡生居士贊",
    "X72n1442_004:0714a09": "出自僊里。德性天生。知儒知佛。有言有行。學海深廣。",
    "X72n1442_004:0714a10": "筆陣縱橫。師於三庠。斯道權衡。",
    "X72n1442_004:0714a11": "魏夢蘇居士贊",
    "X72n1442_004:0714a12": "蘇鬍既去。魏鬍復來。同氣相感。夢裏眼開。噫。吾不知",
    "X72n1442_004:0714a13": "其蘇夢魏耶。魏夢蘇耶。蝴蝶莊周如未醒。魏蘇公案",
    "X72n1442_004:0714a14": "未容猜。",
    "X72n1442_004:0714a15": "吳石凝居士小影坐竹林下。明月在天。琴置",
    "X72n1442_004:0714a16": "於左。飄然有自得之意。贊曰",
    "X72n1442_004:0714a17": "相識滿天下。知心唯此君。微風戞幽響。清籟不勝聞。",
    "X72n1442_004:0714a18": "起坐常與俱。君子忍離羣。琴心付明月。聲色徒紛紜。",
    "X72n1442_004:0714a19": "吳子璘生圖余像與郡守沈公同幀請贊",
    "X72n1442_004:0714a20": "沈公補石。來守富沙。捄亂扶危。政事如麻。時過芝山。",
    "X72n1442_004:0714a21": "扣關問道。胸次浩然。那知世閙。蒼松之下。清風徐來。",
    "X72n1442_004:0714a22": "趺坐唔語。其聲如雷。吳子璘生。為公賞識。一圖描出。",
    "X72n1442_004:0714a23": "空中鳥迹。",
    "X72n1442_004:0714a24": "白雲隱含禪師贊",
    "X72n1442_004:0714b01": "面冷而心熱。氣柔而骨剛。握曹洞之正印。振宗教之",
    "X72n1442_004:0714b02": "頹綱。豎法幢於六剎。播德譽於諸方。匪丹青所能描",
    "X72n1442_004:0714b03": "邈。豈聞見可以摶量。白雲影裏青山色。從教萬古仰",
    "X72n1442_004:0714b04": "徽光。",
    "X72n1442_004:0714b05": "寶善古樗禪師贊",
    "X72n1442_004:0714b06": "出鼓山門。繼寶善位。克紹前徽。家聲不墜。坐鎮茲山。",
    "X72n1442_004:0714b07": "一十四年。慈德廣被。緇白具瞻。示疾月餘。安閒灑落。",
    "X72n1442_004:0714b08": "說偈辭眾。蕭然坐脫。唯斯數者。逈出尋常。載觀遺像。",
    "X72n1442_004:0714b09": "末世津梁。",
    "X72n1442_004:0714b10": "自贊(六首)",
    "X72n1442_004:0714b11": "毗盧願力周法界。老漢卑心亦復然。一雨普滋三草",
    "X72n1442_004:0714b12": "潤。一春回處百花繁。",
    "X72n1442_004:0714b13": "森羅萬象逞丰神。巧匠如何畵得真。一筆丹青漫塗",
    "X72n1442_004:0714b14": "汙。庭前枯木自生春。",
    "X72n1442_004:0714b15": "入山復出山。起殿又起塔。無事討事作。直令人笑殺。",
    "X72n1442_004:0714b16": "休笑殺。志公不是閒和尚。雪嶺原非真悉達。(富沙開元請)",
    "X72n1442_004:0714b17": "這箇老衲。阿阿剌剌。觀其貌不越眾人。而心頗豁達。",
    "X72n1442_004:0714b18": "葢欲將盡法界虗空界一切眾生攝入一塵而示以",
    "X72n1442_004:0714b19": "根本法輪。又欲將盡法界虗空界一切諸佛收入毛",
    "X72n1442_004:0714b20": "端而坐寶王剎。且志不圖目前而在生。生直待生佛",
    "X72n1442_004:0714b21": "界空。而方乃結殺。太虗可殞。此心莫遏。如上所供。竝",
    "X72n1442_004:0714b22": "是詣實。不妨令人疑著。",
    "X72n1442_004:0714b23": "偶來松樹下。散步一披襟。俛仰乾坤裏。若箇是知音。",
    "X72n1442_004:0714b24": "太虗常廓爾。日月自浮沉。惟有忘機者。始得一相尋。",
    "X72n1442_004:0714c01": "大圓鏡中。了無朕迹。突出這箇。晴空霹靂。是聖是凡。",
    "X72n1442_004:0714c02": "非異非一。唯有舜若多。却與渠相識。",
    "X72n1442_004:0714c03": "銘",
    "X72n1442_004:0714c04": "黃龍涔伯和尚塔銘",
    "X72n1442_004:0714c05": "師之心兮博山之心。師之行兮博山之行。修己訓徒",
    "X72n1442_004:0714c06": "與夫食息起居。一皆奉博山之正令。冥真宗於自心。",
    "X72n1442_004:0714c07": "傳毗尼於後胤。年屆古稀方矍鑠。怡然忽入那伽定。",
    "X72n1442_004:0714c08": "黃龍山色古猶今。巍巍白塔斯常鎮。",
    "X72n1442_004:0714c09": "白雲隱含禪師塔銘",
    "X72n1442_004:0714c10": "祖庭秋晚。孰振頹綱。維我隱公。法將之良。道揚洞上。",
    "X72n1442_004:0714c11": "脉衍龍唐。六住古剎。厥化彌昌。本無去住。豈涉存亡。",
    "X72n1442_004:0714c12": "根歸崇梵。日隱西岡。巍巍窣堵。玉骨斯藏。永垂令範。",
    "X72n1442_004:0714c13": "萬古常光。",
    "X72n1442_004:0714c14": "寶善古樗禪師塔銘",
    "X72n1442_004:0714c15": "石鼓之音。不落宮商。苕溪之浪。豈涉汪洋。樗公繼之。",
    "X72n1442_004:0714c16": "厥化彌昌。一十四年。甘露瀼瀼。溺者以濟。幽者以光。",
    "X72n1442_004:0714c17": "風飛雷厲。道韻鏗鏘。化權既戢。辭眾坐亡。歸根實地。",
    "X72n1442_004:0714c18": "日隱西岡。巍巍窣堵。吳坑之陽。告諸來者。景行毋忘。",
    "X72n1442_004:0714c19": "福山同歸塔銘",
    "X72n1442_004:0714c20": "晴空淨眼。有花亂墜。起滅無從。誰會不會。金剛正體。",
    "X72n1442_004:0714c21": "百煉愈新。本無一物。那有纖塵。無陰陽地。不萌之艸。",
    "X72n1442_004:0714c22": "香象深藏。時弄牙爪。一身多身。多身一身。同歸此塔。",
    "X72n1442_004:0714c23": "枯木長春。",
    "X72n1442_004:0714c24": "白雲崇梵禪寺鐘銘",
    "X72n1442_004:0715a01": "崇梵古剎。列祖禪關。紅爐輥出。永鎮茲山。人人耳根。",
    "X72n1442_004:0715a02": "具三真實。擊擊現前。寂寂歷歷。咨爾佛子。頓息狐疑。",
    "X72n1442_004:0715a03": "天真而玅。不假修持。",
    "X72n1442_004:0715a04": "開元寺鐘銘",
    "X72n1442_004:0715a05": "唐之開元。晉之林泉。龍象蹴踏。禪律後先。修身以戒。",
    "X72n1442_004:0715a06": "明心以禪。舍斯二者。莫知所天。洪鐘起鑄。寶殿告圓。",
    "X72n1442_004:0715a07": "銘斯玄旨。昭示後賢。",
    "X72n1442_004:0715a08": "永安萬壽禪寺鐘銘",
    "X72n1442_004:0715a09": "洪音震處。梵剎永安。皇王萬壽。四海騰懽。",
    "X72n1442_004:0715a10": "多寶佛塔鐘銘",
    "X72n1442_004:0715a11": "塔頂餘銅。範此洪鐘。永鎮寶塔。高插穹窿。不經三災。",
    "X72n1442_004:0715a12": "長膺五福。凡在見聞。悉皆成佛。",
    "X72n1442_004:0715a13": "偈",
    "X72n1442_004:0715a14": "金剛經六如頌(六首)",
    "X72n1442_004:0715a15": "夢",
    "X72n1442_004:0715a16": "長寢無明室。神游夢夢新。一身原不動。萬境自虗陳。",
    "X72n1442_004:0715a17": "非法還生法。無人忽有人。緬懷大覺者。夢破見天真。",
    "X72n1442_004:0715a18": "幻",
    "X72n1442_004:0715a19": "黎耶大幻師。心術起諸幻。凡聖既分岐。愛憎自離亂。",
    "X72n1442_004:0715a20": "山河競流峙。宮殿亦成辦。幻幻本寂然。非真亦非贗。",
    "X72n1442_004:0715a21": "泡",
    "X72n1442_004:0715a22": "性海本澄渟。迷激浮泡起。倐生即倏滅。何成復何毀。",
    "X72n1442_004:0715a23": "流轉六道中。沉淪方寸裏。尋流忽得源。究竟不離水。",
    "X72n1442_004:0715a24": "影",
    "X72n1442_004:0715b01": "昧却自真形。生生只弄影。媸妍妄分別。憎愛徒馳騁。",
    "X72n1442_004:0715b02": "水月探癡猿。盃蛇病疑叟。迴光獨照時。心境二俱泯。",
    "X72n1442_004:0715b03": "露",
    "X72n1442_004:0715b04": "清晨花上露。點點若珠圓。非無頃刻潤。難保片時堅。",
    "X72n1442_004:0715b05": "身世只如此。古今亦復然。何須待日出。一照始知捐。",
    "X72n1442_004:0715b06": "電",
    "X72n1442_004:0715b07": "觀察心如電。紅光射斗間。推開長夜暗。照見萬重山。",
    "X72n1442_004:0715b08": "明暗原無間。去來孰可攀。試看起滅處。碧漢自幽閒。",
    "X72n1442_004:0715b09": "演善導和尚勸念佛偈(八首)",
    "X72n1442_004:0715b10": "漸漸鷄皮鶴髮。光陰密密催拶。見他老態堪憐。不解",
    "X72n1442_004:0715b11": "自己觀察。須知是身非身。一似瀑流聚沫。普勸及時",
    "X72n1442_004:0715b12": "念佛。勿待氣衰力脫。",
    "X72n1442_004:0715b13": "看看行步龍鍾。咫尺千里難通。回想當年足力。枉自",
    "X72n1442_004:0715b14": "蹭蹬塵中。未曾踏著實地。那解反省己躬。普勸及蚤",
    "X72n1442_004:0715b15": "念佛。下坡快便難逢。",
    "X72n1442_004:0715b16": "直饒金玉滿堂。日夜打算思量。一旦撒開兩手。都屬",
    "X72n1442_004:0715b17": "別人主張。昧却自家寶藏。貪他瓦礫倉忙。普勸盡施",
    "X72n1442_004:0715b18": "念佛。西方乃是寶方。",
    "X72n1442_004:0715b19": "難免衰殘老病。世間若箇能信。只恃氣血剛強。那思",
    "X72n1442_004:0715b20": "老病跟定。一旦纏綿枕蓆。八苦交煎難禁。勸君趂徤",
    "X72n1442_004:0715b21": "念佛。直入蓮胎托孕。",
    "X72n1442_004:0715b22": "任你千般快樂。豈知樂是苦因。通身都是罪業。永劫",
    "X72n1442_004:0715b23": "不免沉淪。善惡冥中有簿。件件錄上姓名。普勸一心",
    "X72n1442_004:0715b24": "念佛。慧光燭破迷情。",
    "X72n1442_004:0715c01": "無常終是到來。萬般一旦拋開。空占青山片地。徒將",
    "X72n1442_004:0715c02": "白骨深埋。了無一物是我。豈有纖毫帶回。普勸預先",
    "X72n1442_004:0715c03": "念佛。蓮根厚自栽培。",
    "X72n1442_004:0715c04": "唯有徑路修行。一日勝過千生。只貴當人行願。亦復",
    "X72n1442_004:0715c05": "仗佛光明。三昧時時成就。罪垢念念冰清。普勸信心",
    "X72n1442_004:0715c06": "念佛。蓮臺上品標名。",
    "X72n1442_004:0715c07": "但念阿彌陀佛。不須別求法門。直下轉凡成聖。一似",
    "X72n1442_004:0715c08": "北溟化鯤。句句珠聯不斷。字字鏡照毋昏。見佛隨念",
    "X72n1442_004:0715c09": "即見。娑婆淨土休論。",
    "X72n1442_004:0715c10": "圓覺大光明藏頌",
    "X72n1442_004:0715c11": "覺性圓明非內外。婆伽云入示玄津。古今一際無時",
    "X72n1442_004:0715c12": "節。凡聖同源孰主賓。靈木陰森春不涉。孤峯獨露霧",
    "X72n1442_004:0715c13": "常屯。箇中幻出黃金界。父子團圝話轉新。",
    "X72n1442_004:0715c14": "康熈辛亥臘末至荷山禮先師和尚遺蹟",
    "X72n1442_004:0715c15": "侍師卓錫此山巔。一別俄驚四十年。汲水每思馳峻",
    "X72n1442_004:0715c16": "嶺。採蓮時憶踏深田。滄桑人世經如許。泡沫衰顏敢",
    "X72n1442_004:0715c17": "自憐。欲問吾師端的意。門前松竹尚蒼然。",
    "X72n1442_004:0715c18": "黃梅菴度歲(有引)",
    "X72n1442_004:0715c19": "康熈辛亥臘月念五日在白雲約謝飛卿黃鰲載",
    "X72n1442_004:0715c20": "潘士閣魏夢蘇諸道友遊東溪諸勝剎。即日至荷",
    "X72n1442_004:0715c21": "山禮先師遺蹟。明日過萬善菴訪悟公。士閣別先",
    "X72n1442_004:0715c22": "歸。又明日至黃梅。飛卿亦歸。予與鰲載夢蘇遂度",
    "X72n1442_004:0715c23": "歲於黃梅。主者一如知化道誼甚勤。主賓懽洽。除",
    "X72n1442_004:0715c24": "夕元旦各有詩紀其事。",
    "X72n1442_004:0716a01": "盡道浮生皆逆旅。那知到處即家山。圍爐煑茗話前",
    "X72n1442_004:0716a02": "事。賓主渾忘一笑間。",
    "X72n1442_004:0716a03": "百歲光陰強過半。一年除去一年來。直饒除盡芥城",
    "X72n1442_004:0716a04": "劫。庭栢青青雪莫摧。",
    "X72n1442_004:0716a05": "鳳曆初開歲日新。遙瞻八極紫雲屯。夜來一雨千林",
    "X72n1442_004:0716a06": "足。草木欣欣盡向春。",
    "X72n1442_004:0716a07": "空山寂歷杳無聲。鐘磬交加梵唄清。一炷旃檀祝",
    "X72n1442_004:0716a08": "堯壽。共看四海樂昇平。",
    "X72n1442_004:0716a09": "至龍頭山訪智光老友",
    "X72n1442_004:0716a10": "建溪勝剎擅龍山。念載重來扣竹關。相見依依問行",
    "X72n1442_004:0716a11": "履。焚香煑茗翠微間。",
    "X72n1442_004:0716a12": "巋然躍起壓諸峯。俯瞰前山翠幾重。松逕逶迤容客",
    "X72n1442_004:0716a13": "到。蒼苔蹋破月明中。",
    "X72n1442_004:0716a14": "贈黃鰲載居士",
    "X72n1442_004:0716a15": "老年學道念尤真。葷酒都捐道入神。心地戒從心地",
    "X72n1442_004:0716a16": "受。羣生普載出迷津。",
    "X72n1442_004:0716a17": "贈陳學夔居士",
    "X72n1442_004:0716a18": "顏生陋巷不堪憂。渠却忘懷樂自由。識得阿儂真樂",
    "X72n1442_004:0716a19": "處。窮通於我等浮漚。",
    "X72n1442_004:0716a20": "贈魏夢蘇居士",
    "X72n1442_004:0716a21": "東坡慧業葢天下。却被溪聲山色埋。喚醒儂家憨夢",
    "X72n1442_004:0716a22": "處。山河倒走入茅齋。",
    "X72n1442_004:0716a23": "壽寧三峯寺題壁(四首)",
    "X72n1442_004:0716a24": "鰲陽南國涌三峯。趙宋初開釋梵宮。佛火薪傳常不",
    "X72n1442_004:0716b01": "燼。法音雷動每聞鐘。門前古道留新月。谷口疎林咽",
    "X72n1442_004:0716b02": "晚風。今日我來詢往事。夜深清夢發幽蹤。",
    "X72n1442_004:0716b03": "老僧七十壽筵開。南至熏風拂石臺。茶獻趙州如霧",
    "X72n1442_004:0716b04": "涌。饌呈香積似雲來。慈能化暴離山谷。力解編橋渡",
    "X72n1442_004:0716b05": "水隈。萬口頌聲常載道。古稀又古是初回。(右壽悟明寺主)",
    "X72n1442_004:0716b06": "丈夫氣宇自如王。擺脫塵韁更煒煌。一葉扁舟遊幻",
    "X72n1442_004:0716b07": "海。三更孤月照虗廊。已知實地原明玅。却嘆浮生空",
    "X72n1442_004:0716b08": "熱忙。滿目繁華成故事。幾人於此解回光。",
    "X72n1442_004:0716b09": "三門羅列古杉松。石磴逶迤覺路通。玉殿蔽虧雲氣",
    "X72n1442_004:0716b10": "白。金容晃耀日輪紅。利名常逐高車客。寵辱無干百",
    "X72n1442_004:0716b11": "衲翁。一卷華嚴方課罷。樓頭不覺又傳鐘。",
    "X72n1442_004:0716b12": "贈壽令李公",
    "X72n1442_004:0716b13": "風流仙吏饒清福。訟簡民和竟日閒。斗酒百篇酬逸",
    "X72n1442_004:0716b14": "興。箇中天地非人間。",
    "X72n1442_004:0716b15": "俯仰乾坤一彈丸。鰲陽蕞爾萬山攢。牛刀自試原非",
    "X72n1442_004:0716b16": "小。却憶磻溪把釣竿。",
    "X72n1442_004:0716b17": "余居鏡湖吳如公居士過訪次韻贈之",
    "X72n1442_004:0716b18": "憶昔龐公善患聾。今朝深喜晤如公。衣珠燦爛昏衢",
    "X72n1442_004:0716b19": "曉。法海縱橫玅理融。悉達何曾生竺國。仲尼原不出",
    "X72n1442_004:0716b20": "山東。箇中端的憑誰委。夜半湖心日正紅。",
    "X72n1442_004:0716b21": "壽吳如公居士七十初度",
    "X72n1442_004:0716b22": "我居鏡湖山。逈在萬峯裏。山徑殊險仄。往復不易耳。",
    "X72n1442_004:0716b23": "乃有舉溪翁。聞之笑見齒。毅然杖屨來。一見如乳水。",
    "X72n1442_004:0716b24": "披襟論大道。九流皆渣滓。縱筆註梵經。才識多新美。",
    "X72n1442_004:0716c01": "集之成卷軸。付孫為鐫梓。意欲廣播揚。誘世歸佛理。",
    "X72n1442_004:0716c02": "但觀此一著。時輩安可比。逐逐不知歸。畢生誤金紫。",
    "X72n1442_004:0716c03": "今秋值懸弧。籬菊放新蘂。南山壽嶽高。古稀才一紀。",
    "X72n1442_004:0716c04": "真壽不可量。塵點喻不似。試看此色身。兩曜莫移晷。",
    "X72n1442_004:0716c05": "我本物外人。安禪忘譽毀。聊壽翁一言。天地為終始。",
    "X72n1442_004:0716c06": "光孝寺栽瓔珞栢",
    "X72n1442_004:0716c07": "城南佛國擅南山。喬木菁葱境自閒。今日復栽瓔珞",
    "X72n1442_004:0716c08": "栢。道根永固啟禪關。",
    "X72n1442_004:0716c09": "智藥(晉智藥三藏自西域持菩提樹來)親持覺樹子。曾於光孝(在粵東廣",
    "X72n1442_004:0716c10": "州)原栽培。須知人地原非異。必有肉身大士來(六祖在此",
    "X72n1442_004:0716c11": "樹下披剃受戒。開甘露門。度人無量)。",
    "X72n1442_004:0716c12": "白雲寺栽瓔珞栢",
    "X72n1442_004:0716c13": "覺樹親栽實地中。新根穉幹葉陰穠。性空法雨時滋",
    "X72n1442_004:0716c14": "長。奕代從茲起象龍。",
    "X72n1442_004:0716c15": "廣庭寶樹正當陽。瓔珞垂垂支本長。春雨春風宜此",
    "X72n1442_004:0716c16": "日。少林嫩桂復昌昌。",
    "X72n1442_004:0716c17": "次韻贈建令梁公昭子(二首)",
    "X72n1442_004:0716c18": "建地久荒蕪。賢侯治業殊。丰姿追五柳。詩興亞三蘇。",
    "X72n1442_004:0716c19": "疾苦清風起。頑嚚德化無。常思貴己者。醉飽在天厨。",
    "X72n1442_004:0716c20": "大道寂寥久。孤心誰與行。括囊來毀譽。韞匱露珠瓔。",
    "X72n1442_004:0716c21": "野鶴恣愚性。蜉蝣歎此生。欣逢摩詰士。默契共忘情。",
    "X72n1442_004:0716c22": "壽鄭威如明府",
    "X72n1442_004:0716c23": "幻泡未生前。何方著甲子。兆形天地間。歲月如雲駛。",
    "X72n1442_004:0716c24": "先生嶽誕人。風度自閒美。弱冠戰文塲。取第在彈指。",
    "X72n1442_004:0717a01": "十載令江南。清明如止水。童叟共謳歌。甘棠蔭千祀。",
    "X72n1442_004:0717a02": "今夏值懸弧。數符大衍理。赫日正中天。殊方皆溥被。",
    "X72n1442_004:0717a03": "我本物外人。辱公錄知己。叮嚀造浮圖。合郡皆仰止。",
    "X72n1442_004:0717a04": "祇慚福力微。無以稱台旨。敢不自勉旃。赴公所望爾。",
    "X72n1442_004:0717a05": "夏木正陰森。熏風自南起。默契未兆先。壽量安可擬。",
    "X72n1442_004:0717a06": "楊子江中水。千古來未已。聊舉以壽公。此道貫終始。",
    "X72n1442_004:0717a07": "贈龔起凡居士持華嚴經",
    "X72n1442_004:0717a08": "雖在塵中不住塵。却歸蘭若寄閒身。心遊法界乾坤",
    "X72n1442_004:0717a09": "小。體合毗盧願行真。九會語言標月指。五周因果劫",
    "X72n1442_004:0717a10": "前春。普賢毛孔深多少。童子忙忙去問津。",
    "X72n1442_004:0717a11": "示黃蓮實道人",
    "X72n1442_004:0717a12": "四大和合。假名為身。畢竟空寂。無我無人。生老病死。",
    "X72n1442_004:0717a13": "夢境非實。正眼豁開。了無蹤蹟。若於生死。有怖畏心。",
    "X72n1442_004:0717a14": "當依佛力。即得清寧。一句彌陀。罪滅億劫。佛光照燭。",
    "X72n1442_004:0717a15": "如湯沃雪。宜發大願。決定往生。花開見佛。廣度含情。",
    "X72n1442_004:0717a16": "輓林涵齋居士(有序)",
    "X72n1442_004:0717a17": "居士蓮華國中人也。無端賺落閻浮。開眼大夢六",
    "X72n1442_004:0717a18": "十餘年中。榮枯得喪襍然橫陳。而居士御之如一",
    "X72n1442_004:0717a19": "葉之舟。傲顛風而舞澎湃。隨波上下了無留滯。至",
    "X72n1442_004:0717a20": "於今日因圓果滿。乃閉却兩眼恍然大寤。復歸本",
    "X72n1442_004:0717a21": "位。道霈聞之數百里外。不覺悲喜交集。喜者喜居",
    "X72n1442_004:0717a22": "士裂三界之牢籠。釋四大之桎梏。悲者悲儒林失",
    "X72n1442_004:0717a23": "其龜鏡。法門喪其金湯。乃作輓章恭呈靈座。知居",
    "X72n1442_004:0717a24": "士於常寂光中必欣然點首。以余為知言也。其詞",
    "X72n1442_004:0717b01": "曰。",
    "X72n1442_004:0717b02": "無位真人赤肐[骨*歷]。露躶躶兮光奕奕。直饒佛祖不知",
    "X72n1442_004:0717b03": "名。天上天下誰能匹。無端賺落閻浮提。夢境千差亂",
    "X72n1442_004:0717b04": "若絲。兩眼閉時忽大寤。莊周蝴蝶不須疑。十載相期",
    "X72n1442_004:0717b05": "無別事。心心常在蓮花土。哲人去矣不復回。臨風不",
    "X72n1442_004:0717b06": "覺淚如雨。",
    "X72n1442_004:0717b07": "有感",
    "X72n1442_004:0717b08": "祖師慧命若懸絲。四海茫茫覔法嗣。幾箇男兒是嫡",
    "X72n1442_004:0717b09": "血。叮嚀擇法莫差遲。",
    "X72n1442_004:0717b10": "如來金口親垂記。末法澆漓事莫差。今日分明都見",
    "X72n1442_004:0717b11": "了。千鈞一髮寄誰家。",
    "X72n1442_004:0717b12": "孟繼美兵憲以詩見贈次韻奉答",
    "X72n1442_004:0717b13": "不撥塵緣宛是僧。天機自與道相應。禪心一似月臨",
    "X72n1442_004:0717b14": "水。逸韻渾如象擺繩。傾葢即聞歌白雪。此離何日論",
    "X72n1442_004:0717b15": "真乘。百年眨眼俱成夢。金紫袈裟孰是非。",
    "X72n1442_004:0717b16": "贈刺史補石沈公(次韻)",
    "X72n1442_004:0717b17": "官佛同時選。風規却自幽。愛民如赤子。閱世等虗舟。",
    "X72n1442_004:0717b18": "墨玅傳玄石。禪心澹素秋。浮圖瞻德望。豈止破千愁。",
    "X72n1442_004:0717b19": "寶善菴啟塔請舍利安奉富沙多寶佛塔",
    "X72n1442_004:0717b20": "邀迎聖瑞共承歡。迅櫓如飛到碧巒。塔戶重開金殿",
    "X72n1442_004:0717b21": "冷。法身親見玉光寒。浮圖逼漢雲同白。舍利騰輝日",
    "X72n1442_004:0717b22": "竝丹。事起一時人盡訝。福垂千古孰能觀。",
    "X72n1442_004:0717b23": "輓白雲隱含禪師",
    "X72n1442_004:0717b24": "雲山五載振綱維。一片孤心許孰知。定入那伽呼不",
    "X72n1442_004:0717c01": "起。影懸丈室語還悲。殘編道在金錍利。白塔身存正",
    "X72n1442_004:0717c02": "令危。珍重時人休擬議。那邊原不涉離微。",
    "X72n1442_004:0717c03": "病中自嘲(四首)",
    "X72n1442_004:0717c04": "病而又病將彌月。一息奄奄瘦若柴。問疾諸賢常滿",
    "X72n1442_004:0717c05": "室。愧無一法答高才。",
    "X72n1442_004:0717c06": "空篋無人只四蛇。互相嚙嚼亦堪嗟。看他毒氣炎炎",
    "X72n1442_004:0717c07": "起。笑倒空王老作家。",
    "X72n1442_004:0717c08": "病與不病不干他。眼裏何曾著得沙。唯置一床寢疾",
    "X72n1442_004:0717c09": "臥。從教歷亂落空花。",
    "X72n1442_004:0717c10": "無量劫來只此身。無量劫來只此病。世尊出世號醫",
    "X72n1442_004:0717c11": "王。說盡醫方人不信。",
    "X72n1442_004:0717c12": "哭郡守補石沈公(二首)",
    "X72n1442_004:0717c13": "方外知交世所希。辱公與我志無違。七層塔額親書",
    "X72n1442_004:0717c14": "遍。八邑民心德化歸。夢境橫陳誰獨醒。幻身撇去自",
    "X72n1442_004:0717c15": "忘機。山僧猶未忘情謂。泪灑西風對落暉。",
    "X72n1442_004:0717c16": "幅巾杖履意幽閒。時過芝山一扣關。風度蕭疎蘇學",
    "X72n1442_004:0717c17": "士。襟懷曠達白香山。潭中月影非沉沒。空際浮雲任",
    "X72n1442_004:0717c18": "往還。塔記譔書俱已就。千秋墨蹟未斕班。",
    "X72n1442_004:0717c19": "康熈丙辰秋為諸衲子開示起信論。喜謝簡",
    "X72n1442_004:0717c20": "生居士預席。別後以詩見寄。次韻答之",
    "X72n1442_004:0717c21": "法會因緣非一日。多生已入慈悲室。今朝邂逅是重",
    "X72n1442_004:0717c22": "逢。沐浴法淵何玅密。了知身世總無生。物外相期忘",
    "X72n1442_004:0717c23": "得失。一心二門三大旨。祖意佛心非異一。諸子慇懃",
    "X72n1442_004:0717c24": "請提唱。喜君夙慧獨委悉。般若門高懽喜登。似箭離",
    "X72n1442_004:0718a01": "弦勢甚疾。羣生熱惱孰清凉。火雲燒空望瑞霱。秋風",
    "X72n1442_004:0718a02": "起時訂再來。勁翼摩空勝楖[木*栗]。",
    "X72n1442_004:0718a03": "悼孤月闍黎(四首)",
    "X72n1442_004:0718a04": "眾星皎皎月輪孤。影入澄潭色有無。照見儂家真面",
    "X72n1442_004:0718a05": "目。月沉波動費分疎。",
    "X72n1442_004:0718a06": "十載相依問法勤。冰霜心事孰如君。方違旬日成終",
    "X72n1442_004:0718a07": "訣。泪灑西風未忍分。",
    "X72n1442_004:0718a08": "樓閣門中彈指入。重重法界集毫端。許君徧歷諸塵",
    "X72n1442_004:0718a09": "剎。箇裏何曾有易難。",
    "X72n1442_004:0718a10": "涅槃門戶從來闢。生死根株不受栽。二鐵圍山推倒",
    "X72n1442_004:0718a11": "去。大溈水牯早歸來。",
    "X72n1442_004:0718a12": "新篁",
    "X72n1442_004:0718a13": "出苞便有凌雲勢。歷夏渾無熱惱心。一个兩个千萬",
    "X72n1442_004:0718a14": "个。蕭蕭灑灑自成林。",
    "X72n1442_004:0718a15": "春鳥歌二章",
    "X72n1442_004:0718a16": "催耕(春分屆令。此鳥即鳴。作好哥哥聲。催人東作之意。甚切作好哥哥)",
    "X72n1442_004:0718a17": "好哥哥青春快過。好哥哥且謾蹉跎。自家田地莫荒",
    "X72n1442_004:0718a18": "麼。春不耕兮秋不穫。來年枵腹當如何。好哥哥青春",
    "X72n1442_004:0718a19": "快過。好哥哥且謾蹉跎。",
    "X72n1442_004:0718a20": "杜宇(清明屆令。此鳥即鳴。作歸去好聲。喚人歸去之意。甚切作歸去好)",
    "X72n1442_004:0718a21": "歸去好。歸去好。古今無限人歸了。為甚君猶戀異鄉。",
    "X72n1442_004:0718a22": "異鄉雖樂終難保。何如急早辦前程。勿待臨時空懊",
    "X72n1442_004:0718a23": "惱。歸去好。歸去好。古今無限人歸了。",
    "X72n1442_004:0718a24": "勸禁溪放生",
    "X72n1442_004:0718b01": "羣魚居水族。父母妻子全。與人了無異。恩愛相糾纏。",
    "X72n1442_004:0718b02": "乃有毒心人。毒藥投深淵。毒殺萬萬命。命命皆含冤。",
    "X72n1442_004:0718b03": "貪他一塊肉。造下百世愆。牽連諸惡道。填命無了年。",
    "X72n1442_004:0718b04": "我佛立眾戒。不殺戒為先。殺生罪業重。放生福壽堅。",
    "X72n1442_004:0718b05": "普勸善男女。廣結大因緣。禁溪同放生。福壽長綿綿。",
    "X72n1442_004:0718b06": "誡燒蠭",
    "X72n1442_004:0718b07": "蠭兮蠭兮甚麼讐(無讐莫結讐)。盤山躡嶺苦蒐求(回",
    "X72n1442_004:0718b08": "頭好自修)。縱火擣穴滅其族(放生得長壽)。一命一償",
    "X72n1442_004:0718b09": "何時休(免貽身後憂)。",
    "X72n1442_004:0718b10": "示維人上座",
    "X72n1442_004:0718b11": "僧海滔滔去不返。超方衲子自鍼錐。如來慧命絲懸",
    "X72n1442_004:0718b12": "鼎。含識迷情鐵吸磁。步步直教行實地。心心切忌落",
    "X72n1442_004:0718b13": "今時。狂瀾輓轉千鈞力。一念無私勿自欺。",
    "X72n1442_004:0718b14": "輓黃鰲載居士(四首)",
    "X72n1442_004:0718b15": "我本煙霞物外人。與公聚首道方親。如何一別長歸",
    "X72n1442_004:0718b16": "去。夢想依稀淚不禁。",
    "X72n1442_004:0718b17": "勉公(謂勉齋公)道業繼前聖。五百年來喜有君。學佛知儒",
    "X72n1442_004:0718b18": "誠不愧。胡為遽爾喪斯文。",
    "X72n1442_004:0718b19": "毗耶示疾老維摩。不二門開見也麼。一默如雷千古",
    "X72n1442_004:0718b20": "震。鐵船已駕出煙波。",
    "X72n1442_004:0718b21": "是身無我亦無人。死死生生念念新。薦取不生不滅",
    "X72n1442_004:0718b22": "底。空花爛熳劫前春。",
    "X72n1442_004:0718b23": "示正受老衲",
    "X72n1442_004:0718b24": "不受諸受名正受。何妨廣受一切物。如鏡現像非即",
    "X72n1442_004:0718c01": "離。無心普應即是佛。",
    "X72n1442_004:0718c02": "壽郁文上座",
    "X72n1442_004:0718c03": "年方齊大衍。慧日正中天。住世情無著。看經解不偏。",
    "X72n1442_004:0718c04": "四心塵裏發。六度鏡中圓。永壽如來命。真風播大千。",
    "X72n1442_004:0718c05": "贈僧書華嚴經",
    "X72n1442_004:0718c06": "須彌聚筆海量墨。難寫華嚴一字門。拈起毫端彰法",
    "X72n1442_004:0718c07": "界。須知字字徹根源。",
    "X72n1442_004:0718c08": "示法眉謝善友",
    "X72n1442_004:0718c09": "本來無形段。何處安眉目。親見未生前。此物非他物。",
    "X72n1442_004:0718c10": "康熈戊午秋同謝純一居士在翠巖鼎建大",
    "X72n1442_004:0718c11": "殿。起手繕寫華嚴疏論纂要。凡四閱月。大殿",
    "X72n1442_004:0718c12": "告成。纂要已終。三十餘卷。賦以志喜",
    "X72n1442_004:0718c13": "大方境量自重重。攝入毛端寶剎中。插艸立成金色",
    "X72n1442_004:0718c14": "界。揮毫頓發襍華叢。清凉釋法如天廓。棗栢論心似",
    "X72n1442_004:0718c15": "日東。喜得與君相擇乳。同遊慧海渺何窮。",
    "X72n1442_004:0718c16": "示冰瑩禪人參父母未生前",
    "X72n1442_004:0718c17": "父母未生前一著。虗時肯鑽也教穿。穿過那畔又那",
    "X72n1442_004:0718c18": "畔。泥牛出海不須鞭。",
    "X72n1442_004:0718c19": "百丈靜室四景詩",
    "X72n1442_004:0718c20": "華嚴菴",
    "X72n1442_004:0718c21": "華嚴真法界。含攝此菴中。十方諸剎土。影現自重重。",
    "X72n1442_004:0718c22": "嘯月臺",
    "X72n1442_004:0718c23": "空淨無雲翳。一鏡掛當中。登高發長嘯。遺響奪天風。",
    "X72n1442_004:0718c24": "藏雲谷",
    "X72n1442_004:0719a01": "深谷杳無際。長年藏白雲。清風忽引出。霖雨落繽紛。",
    "X72n1442_004:0719a02": "卓錫峯",
    "X72n1442_004:0719a03": "何年飛到此。卓立在當門。巍然常不動。永伴此朝昏。",
    "X72n1442_004:0719a04": "己未春重遊百丈靜室(二首)",
    "X72n1442_004:0719a05": "此山高百丈。草屋是吾居。掃葉煑寒瀑。開畬種野蔬。",
    "X72n1442_004:0719a06": "談經頻聚石。入定每逃虗。別久重遊止。巖巒尚識余。",
    "X72n1442_004:0719a07": "去山三十載。今日喜重來。松石還無恙。茅蘆已別開。",
    "X72n1442_004:0719a08": "看雲時出谷。嘯月復登臺。見道忘山者。幽然破雪梅。",
    "X72n1442_004:0719a09": "贈吳母鄭孺人一百四壽(有序)",
    "X72n1442_004:0719a10": "東和吳禹濬老居士尊堂鄭孺人。年一百有四歲。",
    "X72n1442_004:0719a11": "五官聰利。精神钁鑠。持齋念佛無間晨昏。早生三",
    "X72n1442_004:0719a12": "丈夫子。長公禹濬年八十有三。次公際會年七十",
    "X72n1442_004:0719a13": "有七。季公禹洄年七十有四。諸孫曾濟濟團繞膝",
    "X72n1442_004:0719a14": "下。皆醇醇儒者。方進而未艾。每當佳節芳辰。爭奉",
    "X72n1442_004:0719a15": "觴上壽為樂。率以為常。余惟時當末劫。人不根善。",
    "X72n1442_004:0719a16": "疵癘夭札往往有之。即年登七十者已稱古稀矣。",
    "X72n1442_004:0719a17": "況今日有百歲已上之慈母。七十八十已上之老",
    "X72n1442_004:0719a18": "子乎。此乃多生以來戒殺放生之報。福善所鍾。聚",
    "X72n1442_004:0719a19": "為一門。真政邑之嘉瑞。閩國之耆英者也。余己未",
    "X72n1442_004:0719a20": "仲春應寶福之請。道經邑中。蒙禹濬公約詹王范",
    "X72n1442_004:0719a21": "孫諸鉅公設供。欵留茶話間。因得悉吳公高堂大",
    "X72n1442_004:0719a22": "壽。懽忭踊躍。歎為希有。乃敬賦拙句少頌大德之",
    "X72n1442_004:0719a23": "萬一云。",
    "X72n1442_004:0719a24": "我從富沙來。擬向寶福去。首晤諸鉅公。千載欣一遇。",
    "X72n1442_004:0719b01": "得聞吳母賢。壽高百有四。耳目皆聰明。績紡尚贔屭。",
    "X72n1442_004:0719b02": "淨業自精修。寒暑心不二。撫育諸老兒。不啻如幼穉。",
    "X72n1442_004:0719b03": "諸兒奉甘旨。色色能養志。孫曹滿庭中。推排競嬉戲。",
    "X72n1442_004:0719b04": "老母一粲然。梨栗次第賜。訓誡本詩書。善引物比類。",
    "X72n1442_004:0719b05": "子孫皆賢達。一一遵所示。俱各攻其業。思不出其位。",
    "X72n1442_004:0719b06": "茫茫堪輿間。人心有萬異。一門無間然。是謂人中瑞。",
    "X72n1442_004:0719b07": "聊以賦詩篇。為母頌德懿。瓜瓞何綿綿。孝思常不匱。",
    "X72n1442_004:0719b08": "壽謝月恒居士",
    "X72n1442_004:0719b09": "明月繞須彌。游行四天下。時刻不差移。印江非蕩漾。",
    "X72n1442_004:0719b10": "黑白莫盈虧。寒暑豈代謝。聊舉以壽翁。清光常照夜。",
    "X72n1442_004:0719b11": "壽鄭輯之居士",
    "X72n1442_004:0719b12": "未入胞胎前一著。只在如今花甲中。花甲既周又起",
    "X72n1442_004:0719b13": "甲。璇璣歷盡轉無窮。輯公胸次有丘壑。筆端幻出殊",
    "X72n1442_004:0719b14": "非作。山川人物及鳥獸。神情畢具令人愕。客來惠我",
    "X72n1442_004:0719b15": "武夷春。轉以壽公壽日新。試問武夷君幾壽。却言公",
    "X72n1442_004:0719b16": "是葛天民。",
    "X72n1442_004:0719b17": "康熈己未冬偕純一謝公過大雲菴建造後",
    "X72n1442_004:0719b18": "殿。書寫華嚴疏論纂要。兩功有成。賦以志喜",
    "X72n1442_004:0719b19": "建殿書經事等閒。相期扶杖過他山。微塵佛國非關",
    "X72n1442_004:0719b20": "造。一字法門何處刪。海墨淋漓濡且盡。梵宮突兀豎",
    "X72n1442_004:0719b21": "維艱。新詩寫就君長笑。留與兒孫一攬攀。",
    "X72n1442_004:0719b22": "熊子偉居士書華嚴經疏論纂要竟。作此贈",
    "X72n1442_004:0719b23": "之",
    "X72n1442_004:0719b24": "海墨難書一字門。喜君三載竟微言。毫光吐彩成金",
    "X72n1442_004:0719c01": "軸。墨浪飛花潑梵園。不用忮求知息妄。惟修福智自",
    "X72n1442_004:0719c02": "培根。何時聚首深雲裏。再把遺編細較論。",
    "X72n1442_004:0719c03": "壽奇子李公古稀初度",
    "X72n1442_004:0719c04": "白龍江上垂竿老。釣盡煙波興愈豪。閱世不知頭忽",
    "X72n1442_004:0719c05": "白。著書且喜識尤高。庭前紫栢培方茂。籬下黃花植",
    "X72n1442_004:0719c06": "已牢。我欲壽公何以壽。潮聲日夜鼓寒濤。",
    "X72n1442_004:0719c07": "鼓山大眾逼請還山有感",
    "X72n1442_004:0719c08": "一葦翩翩溯上游。為尋老衲到荒丘。依依相見無他",
    "X72n1442_004:0719c09": "語。只勸還山淚迸流。",
    "X72n1442_004:0719c10": "沒用頭陀老且病。家山咫尺若登天。雖然有約重歸",
    "X72n1442_004:0719c11": "去。猶自逡巡步莫前。",
    "X72n1442_004:0719c12": "夏日送若谷徐公還武林",
    "X72n1442_004:0719c13": "熏風已南至。送君還故鄉。極厭閩山嶮。深思浙水長。",
    "X72n1442_004:0719c14": "補籬恣養鹿。得路豈亡羊。此去西湖上。荷花日正香。",
    "X72n1442_004:0719c15": "處士游公子六八月念二日遣書存問。念八",
    "X72n1442_004:0719c16": "日下世。詩以吊之",
    "X72n1442_004:0719c17": "惟公於我有同心。鴻鴈飛來數寄音。手墨未乾隨化",
    "X72n1442_004:0719c18": "去。靈光獨耀豈須尋。著書自已行寰宇。象學誰傳定",
    "X72n1442_004:0719c19": "古今。玉樹森然方競秀。金風動處響秋林。",
    "X72n1442_004:0719c20": "康熈癸亥臘月八日刊刻華嚴經疏論纂要",
    "X72n1442_004:0719c21": "告竣賦以志喜",
    "X72n1442_004:0719c22": "華嚴性海杳無邊。疏論慈航任往還。纂刻微言功已",
    "X72n1442_004:0719c23": "竣。弘通終古願尤堅。佛恩浩蕩誠難報。法澤汪洋實",
    "X72n1442_004:0719c24": "莫宣。勿謂當機人不見。善財依舊向南旋。",
    "X72n1442_004:0720a01": "日用四事(有引)",
    "X72n1442_004:0720a02": "古德有十可行。余年老氣衰。眠食之餘僅能晏坐．",
    "X72n1442_004:0720a03": "經行．看經．念佛四事而已。每事之下各綴一偈。書",
    "X72n1442_004:0720a04": "置座右。時自觀焉。",
    "X72n1442_004:0720a05": "人法雙亡好坐禪。萬年一念絕中邊。諸天無處尋蹤",
    "X72n1442_004:0720a06": "迹。漫把天花散座前。(晏坐)",
    "X72n1442_004:0720a07": "琉璃地上自經行。進止安徐步履輕。諸上善人同集",
    "X72n1442_004:0720a08": "會。交肩平過寂無聲。(經行)",
    "X72n1442_004:0720a09": "老年無事消閒晝。日展金經子細詳。契券分明田地",
    "X72n1442_004:0720a10": "穩。那知人世有滄桑。(看經)",
    "X72n1442_004:0720a11": "彌陀與我有冤讐。憶著令人恨不休。奪得樂邦歸忍",
    "X72n1442_004:0720a12": "土。更於何處問西遊。(念佛)",
    "X72n1442_004:0720a13": "觀音善財騎師子盤菴闍黎請題",
    "X72n1442_004:0720a14": "善財何處覔觀音。歷盡雲山杳莫尋。一旦普陀巖上",
    "X72n1442_004:0720a15": "見。千峯藍色碧岑岑。",
    "X72n1442_004:0720a16": "大師子與小師子。父子騎來弄爪牙。遊徧剎塵下不",
    "X72n1442_004:0720a17": "得。未知何日是歸家。",
    "X72n1442_004:0720a18": "疏",
    "X72n1442_004:0720a19": "鼓山先師老和尚百歲慶忌疏語",
    "X72n1442_004:0720a20": "伏以師道無方。歷萬劫而不壞。法恩有在。畢終古以",
    "X72n1442_004:0720a21": "無違。一念萬年。剎那百歲。敬陳象教。少效蟻誠。恭惟",
    "X72n1442_004:0720a22": "鼓山堂上傳曹洞正宗第三十二世本師和尚法諱",
    "X72n1442_004:0720a23": "元賢。幻生於明萬曆戊寅年七月十九日巳時。幻滅",
    "X72n1442_004:0720a24": "於清順治丁酉年十月初七日子時。切念本師祖庭",
    "X72n1442_004:0720b01": "師匠。末世津梁。正未正之綱宗。傳不傳之玅道。據興",
    "X72n1442_004:0720b02": "聖座。雷音洪震於普天。衍壽昌宗。法雨均霑於大地。",
    "X72n1442_004:0720b03": "人天歸敬。神鬼欽承。泥洹於八旬之年。慶忌於百歲",
    "X72n1442_004:0720b04": "之日。真風不替。曇花再現於斯時。化日常新。昏衢永",
    "X72n1442_004:0720b05": "耀於無盡。由是即於壽日就本菴啟建水月道場三",
    "X72n1442_004:0720b06": "永日。諷誦大方廣佛華嚴經梵行．淨行．行願三品。金",
    "X72n1442_004:0720b07": "剛般若波羅密經。頂禮八十八佛洪名寶懺。敷陳淨",
    "X72n1442_004:0720b08": "供。聊盡採蘩之誠。諷演秘章。仰藉真光之庇。既畢法",
    "X72n1442_004:0720b09": "事。再展金科。施法食於幽靈。灑甘露於火宅。所積微",
    "X72n1442_004:0720b10": "因。少酬大德者。伏願不起滅定現法界無盡之身雲。",
    "X72n1442_004:0720b11": "廣播宗風捄叢林末法之痼疾。續如來瀕危之慧命。",
    "X72n1442_004:0720b12": "剔祖室久熄之心燈。法雨洋溢於人間。真風浩蕩於",
    "X72n1442_004:0720b13": "季世。廣開後學之智眼。永繩列祖之真規。用報四恩。",
    "X72n1442_004:0720b14": "普資三有。謹攄凡悃。用凟聖慈。謹疏。",
    "X72n1442_004:0720b15": "起手寫華嚴經疏論纂要求加被疏",
    "X72n1442_004:0720b16": "華藏莊嚴世界海最中央。無邊玅華光香水海中。普",
    "X72n1442_004:0720b17": "照十方熾然寶光明世界種第十三層。十三佛剎微",
    "X72n1442_004:0720b18": "塵數世界中娑婆世界。百億四天下中一四天下。南",
    "X72n1442_004:0720b19": "贍部洲大清國福建建寧府建安縣廣福蘭若。弘法",
    "X72n1442_004:0720b20": "比丘道霈。深信大乘最上乘優婆塞弟子謝大材潘",
    "X72n1442_004:0720b21": "道靖書寫。弟子王大奇熊伸等同稟精誠稽首百拜",
    "X72n1442_004:0720b22": "上言。恭惟大方廣佛華嚴經。五時首唱稱性極談。薩",
    "X72n1442_004:0720b23": "埵六位修證之康莊。善財一人經歷之大道。因果交",
    "X72n1442_004:0720b24": "徹。事理圓融。塵含法界。念包三世。圓滿真詮不可思",
    "X72n1442_004:0720c01": "議。聖師既疏論於前。凡愚得纂要於後。務使雅契佛",
    "X72n1442_004:0720c02": "心。巧適機智。弘傳慧命。遐益將來茲者。敬擇康熈戊",
    "X72n1442_004:0720c03": "午年七月廿五日吉辰。正當發筆謄寫之初。虔設香",
    "X72n1442_004:0720c04": "供具疏陳情。惟願毗盧遮那如來。大聖普賢菩薩。文",
    "X72n1442_004:0720c05": "殊師利菩薩。彌勒菩薩。善財菩薩。及華嚴會上剎剎",
    "X72n1442_004:0720c06": "塵塵一切聖賢。願賜證明。乞垂加被。俾我比丘道霈",
    "X72n1442_004:0720c07": "迷雲頓開。慧日圓照。剖微塵之經卷。徹法海之淵源。",
    "X72n1442_004:0720c08": "功期速成。願無虗設。長被佛光之照。永無魔障之侵。",
    "X72n1442_004:0720c09": "更祈弟子謝大材等晚景光耀。添福海之洪源。慧業",
    "X72n1442_004:0720c10": "維新。建法門之殊績。恩有普沐恩波。法界同霑法利。",
    "X72n1442_004:0720c11": "謹疏。",
    "X72n1442_004:0720c12": "寶福祈雨疏",
    "X72n1442_004:0720c13": "切念入夏以來淫雨交作。既有阻於殿功。乃懇禱於",
    "X72n1442_004:0720c14": "古佛。果蒙哀憫即賜晴明。成就勝緣功思過半。但以",
    "X72n1442_004:0720c15": "彌月不雨。萬物焦枯。禾苗來蟘蠈之侵。黎民動饑饉",
    "X72n1442_004:0720c16": "之慮。由是敬擇七月十三日集諸清眾。獻蘋蘩之淨",
    "X72n1442_004:0720c17": "供。誦大悲之總持。敢露心章。再申懇禱。惟願不捨洪",
    "X72n1442_004:0720c18": "願。俯赴輿情。大布慈雲飽垂甘雨。俾穀稼成熟。鄉井",
    "X72n1442_004:0720c19": "有豐穰之休。疫癘潛消。人物無夭札之患。大地同沾",
    "X72n1442_004:0720c20": "德澤。普天共沐恩波。凡在起居。悉蒙慈被。謹疏。",
    "X72n1442_004:0720c21": "其二",
    "X72n1442_004:0720c22": "切念三伏不雨。大地焦枯。田開龜坼之形。民切餓莩",
    "X72n1442_004:0720c23": "之慮。籲天叩地。禱佛祈龍。雖注杯水之滋。難救車薪",
    "X72n1442_004:0720c24": "之厄。由是本寺敬卜七月七日集諸清眾登臨寶殿。",
    "X72n1442_004:0721a01": "加持大悲神呪。稱揚般若鴻名。以茲功德專伸回向",
    "X72n1442_004:0721a02": "十方常住三寶。護法八部龍天。惟願賜如盆之霖。獲",
    "X72n1442_004:0721a03": "有年之福。普天沃足。率土霑恩。家有豐穰之休。人無",
    "X72n1442_004:0721a04": "札瘥之疾。冐干聖慈。無任懇倒之至。",
    "X72n1442_004:0721a05": "謝雨疏",
    "X72n1442_004:0721a06": "切念天道好生。施雨暘而有準。凡心易亂。小旱潦而",
    "X72n1442_004:0721a07": "興悲。籲天叩地之無從。禱佛誦經而恐後。定光古佛",
    "X72n1442_004:0721a08": "不違眾生之心。娑竭龍王能赴羣生之願。一申請雨",
    "X72n1442_004:0721a09": "之禱。數降傾盆之霖。人物咸蘇。艸木竝足。敬獻伊蒲",
    "X72n1442_004:0721a10": "之供。仰酬浩蕩之恩。伏願陰雲斂散。慧日炳臨。疾病",
    "X72n1442_004:0721a11": "潛消於四方。榖稼成熟於徧地。野有鼓腹之樂。家無",
    "X72n1442_004:0721a12": "鳴豫之凶。人發慈善之心。共享亨嘉之福。謹疏。",
    "X72n1442_004:0721a13": "其二",
    "X72n1442_004:0721a14": "切念蚩蚩黎民。何非皇天赤子。離離禾黍。盡皆大地",
    "X72n1442_004:0721a15": "精醇。念旱魃之為殃。致田疇之受厄。請祈痛切。在處",
    "X72n1442_004:0721a16": "同誠。由是本寺敬立壇儀。加持神呪。諸天敬重般若。",
    "X72n1442_004:0721a17": "故稱般若洪名。神龍保持國土。乃為國土虔禱。果蒙",
    "X72n1442_004:0721a18": "慈應。大賜鴻庥。斂畏日而山川出雲。注甘霖而枯稿",
    "X72n1442_004:0721a19": "盡茂。普天沃足。率土霑濡。世無歲歉之憂。民有豐年",
    "X72n1442_004:0721a20": "之樂。雖捐軀殞命莫報昊天之恩。惟進德修業少盡",
    "X72n1442_004:0721a21": "凡夫之悃。敬陳菲供聊達謝忱。惟願從今已往直至",
    "X72n1442_004:0721a22": "未來。常無水旱之懸憂。永有雨晹之時若。兵疴寧謐。",
    "X72n1442_004:0721a23": "國界安和。敬罄凡情。仰希聖鑒。謹疏。",
    "X72n1442_004:0721a24": "寶善修大悲懺疏",
    "X72n1442_004:0721b01": "伏以法海弘深。普天滋其渥澤。慈雲廣蔭。大地被其",
    "X72n1442_004:0721b02": "清凉。敬展葵藿之心。仰鑒蓮華之日。切念闔會眾等",
    "X72n1442_004:0721b03": "夙植微善。報處人倫。生居震旦國中。得遇如來正法。",
    "X72n1442_004:0721b04": "深達罪福之相。復知因果之源。須福慧以圓修。必自",
    "X72n1442_004:0721b05": "他而兼利。恭聞大悲神呪諸佛弘傳。觀世音菩薩始",
    "X72n1442_004:0721b06": "聞於千光王靜住如來。遡流及源。展轉授受。乃至九",
    "X72n1442_004:0721b07": "十九億殑伽沙諸佛。其來既遠。非劫數可知。玅相難",
    "X72n1442_004:0721b08": "思。豈下位能測。一聆呪語。頓超八地於初心。纔發願",
    "X72n1442_004:0721b09": "言。圓彰手眼於一體。解纏身之惡疾。遂現求之願心。",
    "X72n1442_004:0721b10": "似一月印於千江。若空谷傳於萬口。隨感即應。無願",
    "X72n1442_004:0721b11": "不從。功德無邊。讚揚靡盡。故四明尊者依經立懺。秉",
    "X72n1442_004:0721b12": "觀修持。今古流通。靈應不爽。由是敬募延建眾信於",
    "X72n1442_004:0721b13": "某日。即於本院啟建護國祐民懺悔請福道場。頂禮",
    "X72n1442_004:0721b14": "大悲懺法一期。嚴淨壇儀。敷陳供養。懺悔發願。燒香",
    "X72n1442_004:0721b15": "散花。期三七以精修。悉一心而入道。威儀無閒徧法",
    "X72n1442_004:0721b16": "界諸佛之前。觀行入微徹自性寂光之境。普為法界",
    "X72n1442_004:0721b17": "眾生開懺悔之門。集人天之福。立大悲之弘願。滿菩",
    "X72n1442_004:0721b18": "提之正因。所願上祝一人有慶。四海無虞。兵氛永靖",
    "X72n1442_004:0721b19": "於八紘。　皇極長安於萬世。風雨時若。穀稼豐穰。普",
    "X72n1442_004:0721b20": "天歌何有之風。率土樂無為之化。更祈在會眾等。求",
    "X72n1442_004:0721b21": "功名而志遂。業貸殖而資贏。求嗣者早得福慧之男。",
    "X72n1442_004:0721b22": "延年者竟登仁壽之域。乃至禦災捍患。請福祈安。以",
    "X72n1442_004:0721b23": "及修淨業而上品標名。發覺心而究竟成佛。赴我有",
    "X72n1442_004:0721b24": "求之感。仰稱無緣之慈。",
    "X72n1442_004:0721c01": "辭歲",
    "X72n1442_004:0721c02": "切念某等忝為佛子濫服田衣。三學修而弗成。一心",
    "X72n1442_004:0721c03": "具而未證。身口之累久積。我法之執恒堅。三百六十",
    "X72n1442_004:0721c04": "日日日無新。一日十二時時時仍舊。況當修造砍伐",
    "X72n1442_004:0721c05": "損害尤多。種植墾掘傷殺滋甚。居苦苦之地。事莫能",
    "X72n1442_004:0721c06": "辭。造黑黑之愆。罪何可逭。況當歲盡之候。靜思一年",
    "X72n1442_004:0721c07": "之非。惟憑懺悔之功。庶改自新之轍。由是謹卜今臘",
    "X72n1442_004:0721c08": "某日集諸清眾入佛事。伏願佛光洞燭。法力冥資。俾",
    "X72n1442_004:0721c09": "現前一眾人等。道與日俱新。若春風之發生萬物。障",
    "X72n1442_004:0721c10": "隨臘皆盡。似杲日之融泮輕冰。山門無災殄之憂。僧",
    "X72n1442_004:0721c11": "行有道德之樂。檀門衍慶。世界清寧。虫蟻盡獲超升。",
    "X72n1442_004:0721c12": "有生共登解脫。伏冀洪慈。希垂昭鑒。",
    "X72n1442_004:0721c13": "祀竈",
    "X72n1442_004:0721c14": "功司鼎鼐(云云)。恭惟監齋使者大聖緊那羅王及五",
    "X72n1442_004:0721c15": "行司命府君。茲者臘月念四日。歲功告畢。謹嚴潔厨",
    "X72n1442_004:0721c16": "竈奉薦香饈。加持經呪。仰答神庥。惟願叢林鼎盛。僧",
    "X72n1442_004:0721c17": "海安和。香積常豐。供佛僧而靡盡。法門有慶。保水火",
    "X72n1442_004:0721c18": "以無虞。人人懷道德之謀。箇箇息鬬諍之氣。四時廸",
    "X72n1442_004:0721c19": "吉。日用常寧。襲溈山典座之芳規。繼雪峯飯頭之遺",
    "X72n1442_004:0721c20": "範。成就法器。接引後來。伏望神聰。俯垂昭鑒。",
    "X72n1442_004:0721c21": "刻華嚴經疏論纂要告成禮懺謝恩疏",
    "X72n1442_004:0721c22": "伏以塵塵佛剎莫非法界真源。字字靈文盡是遮那",
    "X72n1442_004:0721c23": "智海。私淑聖師疏論。採集大部精醇。如水銀潑地而",
    "X72n1442_004:0721c24": "珠珠皆圓。似瓊枝雕琢而器器盡玉。大功云竣。具疏",
    "X72n1442_004:0722a01": "陳情。切念(道霈)末法下凡。叨佛庥廕。衣食教誨得出",
    "X72n1442_004:0722a02": "火宅之門。動止興居常在清凉之境。慈恩浩蕩。法澤",
    "X72n1442_004:0722a03": "汪洋。游泳華嚴。纂述疏論。竊窺圓頓之旨。深植見聞",
    "X72n1442_004:0722a04": "之因。經歷六載書刻告成。若非我佛愍念之恩。安成",
    "X72n1442_004:0722a05": "希有難思之業。雖捐軀而莫報。即殞命以何酬。唯資",
    "X72n1442_004:0722a06": "弘法之誠。少效輕埃之志。茲者將藏板於石鼓名山。",
    "X72n1442_004:0722a07": "期流通於閻浮末世。虔擇癸亥之年臘八之日。敬禮",
    "X72n1442_004:0722a08": "諸佛。少答鴻休。惟願此板天龍護持神人協相。俾舟",
    "X72n1442_004:0722a09": "陸而攸利。祈水火以無虞。庶法眼常存。心燈永耀。檀",
    "X72n1442_004:0722a10": "門衍慶。僧海歸宗。雷音圓震於大千。法乳滂流於沙",
    "X72n1442_004:0722a11": "界。謹疏。",
    "X72n1442_004:0722a12": "復三山眾護法公啟",
    "X72n1442_004:0722a13": "伏以法無定相。乃隨緣以即宗。歲既潛流。宜索居而",
    "X72n1442_004:0722a14": "用晦。既重以摩詰之命。敢恤其馮婦之譏。謹攄愚誠。",
    "X72n1442_004:0722a15": "仰塵慧鑒。恭惟鄭翁老先生及邵陳王列位大護法。",
    "X72n1442_004:0722a16": "台下人中龍鳳。法苑金湯。參徹心宗。混融東魯西竺。",
    "X72n1442_004:0722a17": "高懸慧日。洞照幽谷平原。齊家治國固是尋常。問道",
    "X72n1442_004:0722a18": "訪僧尤稱格外。鐵船浮水。龐襄州之玅用常然。磨盤",
    "X72n1442_004:0722a19": "走空。楊內翰之靈機未墜。瞻斗日久。識荊未遑。忽辱",
    "X72n1442_004:0722a20": "鼎言召還故止。詞峯疊疊。直令艸木生光。道念殷殷。",
    "X72n1442_004:0722a21": "亦使林泉易色。竊惟石鼓。列祖法窟省會名藍。先師",
    "X72n1442_004:0722a22": "既高蹈於前。小子忝繼踵於後。但以道孤德薄。殊無",
    "X72n1442_004:0722a23": "補於法門。藏拙守愚。樂潛居於林藪。倐逾一紀。幾見",
    "X72n1442_004:0722a24": "花落花開。眇茲微躬。不覺年來年往。鏡裏之形容頓",
    "X72n1442_004:0722b01": "改。頂上之霜雪交侵。即祗承而未能累。固辭而不獲。",
    "X72n1442_004:0722b02": "尚容春風解凍。當圖振錫南來。一覲台光。永慰仰止。",
    "X72n1442_004:0722b03": "靈山囑付。政為末法澆漓。少室單傳。尤見今時衰替。",
    "X72n1442_004:0722b04": "惟藉鉅力挽轉頹瀾。先此陳情。并申謝悃。謹啟復。",
    "X72n1442_004:0722b05": "聯句",
    "X72n1442_004:0722b06": "白雲寺大殿",
    "X72n1442_004:0722b07": "百草頭邊紫磨身色見聲求早已當面錯過。",
    "X72n1442_004:0722b08": "一毛端上寶王剎心空玅盡何妨信手拈來。",
    "X72n1442_004:0722b09": "殿前　三門",
    "X72n1442_004:0722b10": "聖朝天子地　　　解脫門開誰肯入。",
    "X72n1442_004:0722b11": "賢劫法王家　　　浮生夢覺自知歸。",
    "X72n1442_004:0722b12": "建州開元寺大殿",
    "X72n1442_004:0722b13": "法身無相而為現相之宗九十七種玅麗端嚴若千",
    "X72n1442_004:0722b14": "江印於寶月。",
    "X72n1442_004:0722b15": "真說離言而為立言之本三百餘會權實半滿猶萬",
    "X72n1442_004:0722b16": "竅吼於長風。",
    "X72n1442_004:0722b17": "廣福菴",
    "X72n1442_004:0722b18": "盡大地是福田庄處處異苗翻茂。",
    "X72n1442_004:0722b19": "徧法界為普光宅塵塵華藏莊嚴。",
    "X72n1442_004:0722b20": "齋堂",
    "X72n1442_004:0722b21": "千聖共傳無底鉢。",
    "X72n1442_004:0722b22": "大家同喫一莖虀。",
    "X72n1442_004:0722b23": "白雲禪堂",
    "X72n1442_004:0722b24": "大啟洪爐是聖是凡皆入選。",
    "X72n1442_004:0722c01": "拋開骨董非心非佛且同參。",
    "X72n1442_004:0722c02": "光孝寺花亭",
    "X72n1442_004:0722c03": "虗亭迥迥南來北來莫不承茲庥廕。",
    "X72n1442_004:0722c04": "二水滔滔東去西去悉皆到此朝宗。",
    "X72n1442_004:0722c05": "城隍廟",
    "X72n1442_004:0722c06": "報應無差禍福由片念之善惡。",
    "X72n1442_004:0722c07": "神明有赫予奪司一郡之權衡。",
    "X72n1442_004:0722c08": "梅仙山",
    "X72n1442_004:0722c09": "鸞鶴久無蹤尚有此山留姓氏。",
    "X72n1442_004:0722c10": "仙凡原不隔每傳清夢到人間。",
    "X72n1442_004:0722c11": "彌勒殿",
    "X72n1442_004:0722c12": "此世界上有萬般可笑可笑真箇可笑。",
    "X72n1442_004:0722c13": "這布袋中無一物打開打開且謾打開。",
    "X72n1442_004:0722c14": "寶福寺大殿",
    "X72n1442_004:0722c15": "華藏真境塵剎莊嚴於一毛端頓現寶王剎海。",
    "X72n1442_004:0722c16": "遮那玅體十身具足在彈指頃圓彰法界身雲。",
    "X72n1442_004:0722c17": "齋堂",
    "X72n1442_004:0722c18": "金鉢展開五觀三匙皆有準。",
    "X72n1442_004:0722c19": "香飯消後一心十界總無蹤。",
    "X72n1442_004:0722c20": "不用老僧頻作舞。",
    "X72n1442_004:0722c21": "但教佛子善加餐。",
    "X72n1442_004:0722c22": "大悲堂",
    "X72n1442_004:0722c23": "身發玅用現隻手以至千手手手撐開正法眼。",
    "X72n1442_004:0722c24": "呪誦真詮持一字以至多字字字流出大悲心。",
    "X72n1442_004:0723a01": "禪堂",
    "X72n1442_004:0723a02": "清淨覺地迥絕聖凡豈涉識情之境。",
    "X72n1442_004:0723a03": "大冶玄爐陶鑄佛祖宜煅渣滓之心。",
    "X72n1442_004:0723a04": "客堂",
    "X72n1442_004:0723a05": "苔封古徑行蹤杳。",
    "X72n1442_004:0723a06": "笑問高賢何處來。",
    "X72n1442_004:0723a07": "三門",
    "X72n1442_004:0723a08": "今古常流雙澗碧。",
    "X72n1442_004:0723a09": "晨昏時靄萬峯青。",
    "X72n1442_004:0723a10": "東嶽廟地藏殿",
    "X72n1442_004:0723a11": "地獄幾時空此願此心無滿日。",
    "X72n1442_004:0723a12": "眾生本即佛是燈是火有知期。",
    "X72n1442_004:0723b05": ".-附",
    "X72n1442_004:0723b06": "集禪海十珍小序",
    "X72n1442_004:0723b08": "夫別傳之道呵教勸離。然而垂手接人則不廢言說。",
    "X72n1442_004:0723b09": "故六傳之後。二支五派浩浩說禪。性海汪洋。恒沙法",
    "X72n1442_004:0723b10": "寶聚集其中。智者得之。不自內出。不從外入。乃自心",
    "X72n1442_004:0723b11": "本有性功德耳。但時當末運。人根漸下。上者爭以世",
    "X72n1442_004:0723b12": "智論量大法。下者甘自守愚菽麥不分。且貪多務得。",
    "X72n1442_004:0723b13": "終身役役而不知其所歸。可不哀耶。無己乃特拈此",
    "X72n1442_004:0723b14": "十篇綱宗之言。為來學之標準。其言雖約。神而明之",
    "X72n1442_004:0723b15": "存乎其人。實不在篇什之多耳。苟或失旨。即掀翻三",
    "X72n1442_004:0723b16": "藏教海。挑盡五燈微言。如數他寶。於己何益乎。故此",
    "X72n1442_004:0723b17": "集之行。願與智者共之。",
    "X72n1442_004:0723b18": "康熈丁卯夏首安居日非家叟道霈題於聖箭堂",
    "X72n1442_004:0723b22": "禪海十珍目錄",
    "X72n1442_004:0723b23": "七佛偈",
    "X72n1442_004:0723b24": "初祖菩提達磨大師入道四行",
    "X72n1442_004:0723c01": "三祖僧璨大師信心銘",
    "X72n1442_004:0723c02": "六祖大鑒禪師二種三昧",
    "X72n1442_004:0723c03": "永嘉真覺禪師證道歌",
    "X72n1442_004:0723c04": "石頭希遷禪師參同契",
    "X72n1442_004:0723c05": "鎮州臨濟義玄和尚法語",
    "X72n1442_004:0723c06": "洞山良价禪師寶鏡三昧",
    "X72n1442_004:0723c07": "同安察禪師十玄談",
    "X72n1442_004:0723c08": "浮山遠禪師九帶",
    "X72n1442_004:0723c13": "禪海十珍",
    "X72n1442_004:0723c15": "閩鼓山嗣祖沙門　道霈　集",
    "X72n1442_004:0723c16": "七佛傳法偈",
    "X72n1442_004:0723c17": "毗婆尸佛偈曰。身從無相中受生。猶如幻出諸形相。",
    "X72n1442_004:0723c18": "幻人心識本來無。罪福皆空無所住。",
    "X72n1442_004:0723c19": "尸棄佛偈曰。起諸善法本是幻。造諸惡業亦是幻。身",
    "X72n1442_004:0723c20": "如聚沫心如風。幻出無根無實性。",
    "X72n1442_004:0723c21": "毗舍浮佛偈曰。假借四大以為身。心本無生因境有。",
    "X72n1442_004:0723c22": "前境若無心亦無。罪福如幻起亦滅。",
    "X72n1442_004:0723c23": "拘留孫佛偈曰。見身無實是佛身。了心如幻是佛幻。",
    "X72n1442_004:0723c24": "了得身心本性空。斯人與佛何殊別。",
    "X72n1442_004:0724a01": "拘那含牟尼佛偈曰。佛不見身知是佛。若實有知別",
    "X72n1442_004:0724a02": "無佛。智者能知罪性空。坦然不怖於生死。",
    "X72n1442_004:0724a03": "迦葉佛偈曰。一切眾生性清淨。從本無生無可滅。即",
    "X72n1442_004:0724a04": "此身心是幻生。幻化之中無罪福。",
    "X72n1442_004:0724a05": "釋迦牟尼佛偈曰。幻化無因亦無生。皆即自然見如",
    "X72n1442_004:0724a06": "是。諸法無非自化生。幻化無生無所畏。",
    "X72n1442_004:0724a07": "論曰。七佛世尊傳法。各以一偈。偈偈皆破身心之",
    "X72n1442_004:0724a08": "見。良以眾生無始劫來迷失真性。妄認四大為身。",
    "X72n1442_004:0724a09": "六塵緣影為心。既已迷己為物。而復認物為己。從",
    "X72n1442_004:0724a10": "迷入迷。展轉差謬。沉淪苦海。浩爾無涯。故佛佛出",
    "X72n1442_004:0724a11": "世力為道破。令即於身心中究竟悟明身心之性",
    "X72n1442_004:0724a12": "了不可得。法身真智覿體圓明。所謂了得身心本",
    "X72n1442_004:0724a13": "性空。斯人與佛何殊別。是真語實語。讀者不可覿",
    "X72n1442_004:0724a14": "面錯過也。或謂七佛偈不見翻譯之師。何也。曰。此",
    "X72n1442_004:0724a15": "乃祖師當時面授二祖者。豈假翻譯。如祖初見梁",
    "X72n1442_004:0724a16": "武帝。一問一答。梵語唐言豈有間乎。古人謂之禪",
    "X72n1442_004:0724a17": "源知言哉。宋景德間。道原禪師集傳燈錄。而以七",
    "X72n1442_004:0724a18": "佛偈冠於篇首。真得佛祖心法。故後代續燈錄者",
    "X72n1442_004:0724a19": "皆仍之。真萬世法程也。",
    "X72n1442_004:0724a20": "初祖菩提達磨大師入道四行",
    "X72n1442_004:0724a21": "夫入道多途。要而言之不出二種。一是理入。一是行",
    "X72n1442_004:0724a22": "入。理入者。謂藉教悟宗。深信含生同一真性。但為客",
    "X72n1442_004:0724a23": "塵妄想所覆。不能顯了。若也捨妄歸真。凝住壁觀。無",
    "X72n1442_004:0724a24": "自無他。凡聖等一。堅住不移。更不隨於文教。此即與",
    "X72n1442_004:0724b01": "理冥符。無有分別。寂然無為。名之理入。行入者。謂四",
    "X72n1442_004:0724b02": "行。其餘諸行悉入此中。何等四耶。一報冤行。二隨緣",
    "X72n1442_004:0724b03": "行。三無所求行。四稱法之行。云何報冤行。謂修道行",
    "X72n1442_004:0724b04": "人若受苦時。當自念言。我從往昔無數劫中。棄本從",
    "X72n1442_004:0724b05": "末。流浪諸有。多起冤憎。違害無限。今雖無犯。是我宿",
    "X72n1442_004:0724b06": "殃惡業果熟。非天非人所能見與。甘心忍受。都無冤",
    "X72n1442_004:0724b07": "訴。經云。逢苦不憂。何以故。識達故。此心生時與理相",
    "X72n1442_004:0724b08": "應。體冤進道。故說言報冤行。二隨緣行者。眾生無我。",
    "X72n1442_004:0724b09": "並緣業所轉。苦樂齊受。皆從緣生。若得勝報榮譽等",
    "X72n1442_004:0724b10": "事。是我過去宿因所感。今方得之。緣盡還無。何喜之",
    "X72n1442_004:0724b11": "有。得失從緣。心無增減。喜風不動。冥順於道。是故說",
    "X72n1442_004:0724b12": "言隨緣行也。三無所求行者。世人長迷。處處貪著。名",
    "X72n1442_004:0724b13": "之為求。智者悟真。理將俗反。安心無為。形隨運轉。萬",
    "X72n1442_004:0724b14": "有斯空。無所願樂。功德黑暗常相隨逐。三界久居猶",
    "X72n1442_004:0724b15": "如火宅。有身皆苦誰得而安。了達此處。故捨諸有。息",
    "X72n1442_004:0724b16": "想無求。經云。有求皆苦。無求乃樂。判知無求真為道",
    "X72n1442_004:0724b17": "行。故言無所求行也。四稱法行。性淨之理。目之為法。",
    "X72n1442_004:0724b18": "此理眾相斯空。無染無著。無此無彼。經云。法無眾生。",
    "X72n1442_004:0724b19": "離眾生垢故。法無有我。離我垢故。智者若能信解此",
    "X72n1442_004:0724b20": "理。應當稱法而行。法體無慳。於身命財行檀捨施。心",
    "X72n1442_004:0724b21": "無恡惜。達解三空不倚不著。但為去垢。稱化眾生而",
    "X72n1442_004:0724b22": "不取相。此為自行。復能利他。亦能莊嚴菩提之道。檀",
    "X72n1442_004:0724b23": "施既爾。餘五亦然。為除妄想。修行六度。而無所行。是",
    "X72n1442_004:0724b24": "為稱法行。",
    "X72n1442_004:0724c01": "論曰。祖師既傳法而復示以理行二門者。盖欲後",
    "X72n1442_004:0724c02": "人即其所見而履踐之耳。故當時有期城太守楊",
    "X72n1442_004:0724c03": "衒之問祖曰。西天五印相承為祖。其道如何。祖曰。",
    "X72n1442_004:0724c04": "明佛心宗。解行相應。名之曰祖。後來六祖問南嶽",
    "X72n1442_004:0724c05": "讓。祖曰什麼物恁麼來。讓曰說似一物即不中。祖",
    "X72n1442_004:0724c06": "曰還假修證否。讓曰修證則不無。染汙即不得。以",
    "X72n1442_004:0724c07": "此觀之。豈可徒恃其所見而撥去脩證乎。何者。盖",
    "X72n1442_004:0724c08": "見道而不修報冤行體冤入道。則有冤必報。鼓忿",
    "X72n1442_004:0724c09": "恨風。吹心識火。可乎。苟不修隨緣行。當得勝報榮",
    "X72n1442_004:0724c10": "譽等事。則心生貪著。為喜風所飄蕩。可乎。苟不脩",
    "X72n1442_004:0724c11": "無所求行。則貪心熾盛。四方馳求何時休息乎。苟",
    "X72n1442_004:0724c12": "不脩稱法之行。則雖不廢脩六度。而墮於有為矣。",
    "X72n1442_004:0724c13": "若然。則與未見道者何以異乎。故見道者當稱法",
    "X72n1442_004:0724c14": "而行。貪求永息。知緣無生。不生執著。冤親平等。豈",
    "X72n1442_004:0724c15": "求冤報。能如是則可謂明佛心宗。解行無玷。而名",
    "X72n1442_004:0724c16": "廁祖圖。庶幾無媿矣。故祖師以此四行示人。謂一",
    "X72n1442_004:0724c17": "切諸行悉入此中。令其即事入道。最為切要。凡真",
    "X72n1442_004:0724c18": "心履道者當一日三復。而生生力行之可也。",
    "X72n1442_004:0724c19": "三祖僧璨大師信心銘",
    "X72n1442_004:0724c20": "至道無難。唯嫌揀擇。但莫憎愛。洞然明白。毫厘有差。",
    "X72n1442_004:0724c21": "天地懸隔。欲得現前。莫存順逆。違順相爭。是為心病。",
    "X72n1442_004:0724c22": "不識玄旨。徒勞念靜。圓同太虗。無欠無餘。良由取捨。",
    "X72n1442_004:0724c23": "所以不如。莫逐有緣。勿住空忍。一種平懷。泯然自盡。",
    "X72n1442_004:0724c24": "止動歸止。止更彌動。唯滯兩邊。寧知一種。一種不通。",
    "X72n1442_004:0725a01": "兩處失功。遣有沒有。從空背空。多言多慮。轉不相應。",
    "X72n1442_004:0725a02": "絕言絕慮。無處不通。歸根得旨。隨炤失宗。須臾返炤。",
    "X72n1442_004:0725a03": "勝却前空。前空轉變。皆由妄見。不用求真。唯須息見。",
    "X72n1442_004:0725a04": "二見不住。慎莫追尋。才有是非。紛然失心。二由一有。",
    "X72n1442_004:0725a05": "一亦莫守。一心不生。萬法無咎。無咎無法。不生不心。",
    "X72n1442_004:0725a06": "能隨境滅。境逐能沉。境由能境。能由境能。欲知兩段。",
    "X72n1442_004:0725a07": "元是一空。一空同兩。齊含萬象。不見精粗。寧有偏黨。",
    "X72n1442_004:0725a08": "大道體寬。無易無難。小見狐疑。轉急轉遲。執之失度。",
    "X72n1442_004:0725a09": "必入邪路。放之自然。體無去住。任性合道。逍遙絕惱。",
    "X72n1442_004:0725a10": "繫念乖真。昏沉不好。不好勞神。何用踈親。欲取一乘。",
    "X72n1442_004:0725a11": "勿惡六塵。六塵不惡。還同正覺。智者無為。愚人自縛。",
    "X72n1442_004:0725a12": "法無異法。妄自愛著。將心用心。豈非大錯。迷生寂亂。",
    "X72n1442_004:0725a13": "悟無好惡。一切二邊。良由斟酌。夢幻空華。何勞把捉。",
    "X72n1442_004:0725a14": "得失是非。一時放却。眼若不睡。諸夢自除。心若不異。",
    "X72n1442_004:0725a15": "萬法一如。一如體玄。兀爾忘緣。萬法齊觀。歸復自然。",
    "X72n1442_004:0725a16": "泯其所以。不可方比。止動無動。動止無止。兩既不成。",
    "X72n1442_004:0725a17": "一何有爾。究竟窮極。不存軌則。契心平等。所作俱息。",
    "X72n1442_004:0725a18": "狐疑盡淨。正信調直。一切不留。無可記憶。虗明自炤。",
    "X72n1442_004:0725a19": "不勞心力。非思量處。識情難測。真如法界。無他無自。",
    "X72n1442_004:0725a20": "要急相應。唯言不二。不二皆同。無不包容。十方智者。",
    "X72n1442_004:0725a21": "皆入此宗。宗非促延。一念萬年。無在不在。十方目前。",
    "X72n1442_004:0725a22": "極小同大。忘絕境界。極大同小。不見邊表。有即是無。",
    "X72n1442_004:0725a23": "無即是有。若不如此。必不須守。一即一切。一切即一。",
    "X72n1442_004:0725a24": "但能如是。何慮不畢。信心不二。不二信心。言語道斷。",
    "X72n1442_004:0725b01": "非去來今。",
    "X72n1442_004:0725b02": "論曰。三祖信心銘凡五百八十四言。一百四十六",
    "X72n1442_004:0725b03": "句。句句為後學直指心體。揀去心病。示歸元之路。",
    "X72n1442_004:0725b04": "興無作之功。令其自信自肯。不向外求耳。法華經",
    "X72n1442_004:0725b05": "須菩提等四大弟子一生信解。即蒙授記。古德云。",
    "X72n1442_004:0725b06": "一入信門。便登祖位。豈虗語哉。雖然。心是何物而",
    "X72n1442_004:0725b07": "可信。信是何物而信心。水不洗水。金不愽金。故云。",
    "X72n1442_004:0725b08": "信心不二。不二信心。言語道斷。非去來今。若更作",
    "X72n1442_004:0725b09": "義解商量。早是開眼作夢。",
    "X72n1442_004:0725b10": "六祖大鑒禪師二種三昧",
    "X72n1442_004:0725b11": "祖一日謂眾曰。諸善知識。汝等各各淨心聽吾說法。",
    "X72n1442_004:0725b12": "汝等諸人自心是佛。更莫狐疑。外無一物而能建立。",
    "X72n1442_004:0725b13": "皆是本心生萬種法。故經云。心生種種法生。心滅種",
    "X72n1442_004:0725b14": "種法滅。若欲成就種智。須達一相三昧。一行三昧。若",
    "X72n1442_004:0725b15": "於一切處而不住相。彼相中不生憎愛。亦無取捨。不",
    "X72n1442_004:0725b16": "念利益成壞等事。安閒恬靜虗融澹泊。此名一相三",
    "X72n1442_004:0725b17": "昧。若於一切處行住坐臥純一直心。不動道場真成",
    "X72n1442_004:0725b18": "淨土。名一行三昧。若人具二三昧。如地有種。能含藏",
    "X72n1442_004:0725b19": "長養成就其實。一相一行亦復如是。我今說法猶如",
    "X72n1442_004:0725b20": "時雨溥潤大地。汝等佛性譬如種子。遇茲霑洽悉得",
    "X72n1442_004:0725b21": "發生。承吾旨者決獲菩提。依吾行者定證妙果。",
    "X72n1442_004:0725b22": "論曰。六祖八十生為善知識。示不識文字而宗說",
    "X72n1442_004:0725b23": "圓明。二種三昧乃行人日用踐履玄塗之捷徑。據",
    "X72n1442_004:0725b24": "祖意。一相則於境上洞達實相。不住幻相。一行則",
    "X72n1442_004:0725c01": "心常質直安住實相。不落第二念。心境皆空。與理",
    "X72n1442_004:0725c02": "冥符。謂之三昧。文殊般若經云。何名一行三昧。佛",
    "X72n1442_004:0725c03": "言。法界一相。繫緣法界。是名一行三昧。入一行三",
    "X72n1442_004:0725c04": "昧者。盡知恒沙諸佛法界無差別相。夫法界一相",
    "X72n1442_004:0725c05": "即一相三昧。繫緣法界即一行三昧。是理行之別。",
    "X72n1442_004:0725c06": "而祖意二種皆行。以冥契於理而究竟無二。達者",
    "X72n1442_004:0725c07": "詳焉。",
    "X72n1442_004:0725c08": "永嘉真覺禪師證道歌",
    "X72n1442_004:0725c09": "君不見。絕學無為閒道人。不除妄想不求真。無明實",
    "X72n1442_004:0725c10": "性即佛性。幻化空身即法身。法身覺了無一物。本源",
    "X72n1442_004:0725c11": "自性天真佛。五陰浮雲空去來。三毒水泡虗出沒。證",
    "X72n1442_004:0725c12": "實相。無人法。剎那滅却阿鼻業。若將妄語誑眾生。自",
    "X72n1442_004:0725c13": "招拔舌塵沙劫。頓覺了。如來禪。六度萬行體中圓。夢",
    "X72n1442_004:0725c14": "裏明明有六趣。覺後空空無大千。無罪福。無損益。寂",
    "X72n1442_004:0725c15": "滅性中莫問覓。比來塵鏡未曾磨。今日分明須剖晰。",
    "X72n1442_004:0725c16": "誰無念。誰無生。若實無生無不生。喚取機關木人問。",
    "X72n1442_004:0725c17": "求佛施功早晚成。放四大。莫把捉。寂滅性中隨飲啄。",
    "X72n1442_004:0725c18": "諸行無常一切空。即是如來大圓覺。決定說。表真乘。",
    "X72n1442_004:0725c19": "有人不肯任情徵。直截根源佛所印。摘葉尋枝我不",
    "X72n1442_004:0725c20": "能。摩尼珠。人不識。如來藏裏親收得。六般神用空不",
    "X72n1442_004:0725c21": "空。一顆圓光色非色。淨五眼。得五力。唯證乃知誰可",
    "X72n1442_004:0725c22": "測。鏡裏看形見不難。水中捉月爭拈得。常獨行。常獨",
    "X72n1442_004:0725c23": "步。達者同遊涅槃路。調古神清風自高。貌悴骨剛人",
    "X72n1442_004:0725c24": "不顧。窮釋子。口稱貧。實是身貧道不貧。貧則身常披",
    "X72n1442_004:0726a01": "縷褐。道即心藏無價珍。無價珍。用無盡。利物應時終",
    "X72n1442_004:0726a02": "不恡。三身四智體中圓。八解六通心地印。上士一決",
    "X72n1442_004:0726a03": "一切了。中下多聞多不信。但自懷中解垢衣。誰能向",
    "X72n1442_004:0726a04": "外誇精進。從他謗。任他非。把火燒天徒自疲。我聞恰",
    "X72n1442_004:0726a05": "似飲甘露。銷融頓入不思議。觀惡言。是功德。此則成",
    "X72n1442_004:0726a06": "吾善知識。不因訕謗起怨親。何表無生慈忍力。宗亦",
    "X72n1442_004:0726a07": "通。說亦通。定慧圓明不滯空。非但我今獨達了。河沙",
    "X72n1442_004:0726a08": "諸佛體皆同。師子吼。無畏說。百獸聞之皆腦裂。香象",
    "X72n1442_004:0726a09": "奔波失却威。天龍寂聽生欣悅。遊江海。涉山川。尋師",
    "X72n1442_004:0726a10": "訪道為參禪。自從認得曹谿路。了知生死不相干。行",
    "X72n1442_004:0726a11": "亦禪。坐亦禪。語默動靜體安然。縱遇鋒刀常坦坦。假",
    "X72n1442_004:0726a12": "饒毒藥也閒閒。我師得見然燈佛。多劫曾為忍辱仙。",
    "X72n1442_004:0726a13": "幾迴生。幾迴死。生死悠悠無定止。自從頓悟了無生。",
    "X72n1442_004:0726a14": "於諸榮辱何憂喜。入深山。住蘭若。岑崟幽邃長松下。",
    "X72n1442_004:0726a15": "優游靜坐野僧家。閴寂安居實蕭灑。覺即了。不施功。",
    "X72n1442_004:0726a16": "一切有為法不同。住相布施生天福。猶如仰箭射虗",
    "X72n1442_004:0726a17": "空。勢力盡。箭還墜。招得來生不如意。爭似無為實相",
    "X72n1442_004:0726a18": "門。一超直入如來地。但得本。莫愁末。如淨琉璃含寶",
    "X72n1442_004:0726a19": "月。既能解此如意珠。自利利他終不竭。江月炤。松風",
    "X72n1442_004:0726a20": "吹。永夜清宵何所為。佛性戒珠心地印。霧露雲霞體",
    "X72n1442_004:0726a21": "上衣。降龍鉢。解虎錫。兩股金環鳴歷歷。不是標形虗",
    "X72n1442_004:0726a22": "事持。如來寶杖親踪跡。不求真。不斷妄。了知二法空",
    "X72n1442_004:0726a23": "無相。無相無空無不空。即是如來真實相。心鏡明。鑒",
    "X72n1442_004:0726a24": "無礙。廓然瑩徹周沙界。萬象森羅影現中。一顆圓明",
    "X72n1442_004:0726b01": "非內外。豁達空。撥因果。漭漭蕩蕩招殃禍。棄有著空",
    "X72n1442_004:0726b02": "病亦然。還如避溺而投火。捨妄心。取真理。取捨之心",
    "X72n1442_004:0726b03": "成巧偽。學人不了用修行。真成認賊將為子。損法財。",
    "X72n1442_004:0726b04": "滅功德。莫不由斯心意識。是以禪門了却心。頓入無",
    "X72n1442_004:0726b05": "生知見力。大丈夫。秉慧劍。般若鋒兮金剛燄。非但能",
    "X72n1442_004:0726b06": "摧外道心。早曾落却天魔膽。震法雷。擊法鼓。布慈雲",
    "X72n1442_004:0726b07": "兮灑甘露。龍象蹴蹋潤無邊。三乘五性皆惺悟。雪山",
    "X72n1442_004:0726b08": "肥膩更無雜。純出醍醐我常納。一性圓通一切性。一",
    "X72n1442_004:0726b09": "法徧含一切法。一月普現一切水。一切水月一月攝。",
    "X72n1442_004:0726b10": "諸佛法身入我性。我性還共如來合。一地具足一切",
    "X72n1442_004:0726b11": "地。非色非心非行業。彈指圓成八萬門。剎那滅却三",
    "X72n1442_004:0726b12": "祇劫。一切數句非數句。與吾靈覺何交涉。不可毀。不",
    "X72n1442_004:0726b13": "可讚。體若虗空勿涯岸。不離當處常湛然。覓則知君",
    "X72n1442_004:0726b14": "不可見。取不得。捨不得。不可得中只麼得。默時說。說",
    "X72n1442_004:0726b15": "時默。大施門開無壅塞。有人問我解何宗。報道摩訶",
    "X72n1442_004:0726b16": "般若力。或是或非人不識。逆行順行天莫測。吾早曾",
    "X72n1442_004:0726b17": "經多劫修。不是等閒相誑惑。建法幢。立宗旨。明明佛",
    "X72n1442_004:0726b18": "勅曹溪是。第一迦葉首傳燈。二十八代西天記。法東",
    "X72n1442_004:0726b19": "流。入此土。菩提達磨為初祖。六代傳衣天下聞。後人",
    "X72n1442_004:0726b20": "得道無窮數。真不立。妄本空。有無俱遣不空空。二十",
    "X72n1442_004:0726b21": "空門元不著。一性如來體自同。心是根。法是塵。兩種",
    "X72n1442_004:0726b22": "猶如鏡上痕。痕垢盡除光始現。心法雙亡性即真。嗟",
    "X72n1442_004:0726b23": "末法。惡時世。眾生福薄難調制。去聖遠兮邪見深。魔",
    "X72n1442_004:0726b24": "強法弱多怨害。聞說如來頓教門。恨不滅除令瓦碎。",
    "X72n1442_004:0726c01": "作在心。殃在身。不須怨訴更尤人。欲得不招無間業。",
    "X72n1442_004:0726c02": "莫謗如來正法輪。栴檀林。無雜樹。鬱密深沉師子住。",
    "X72n1442_004:0726c03": "境靜林閒獨自遊。走獸飛禽皆遠去。師子兒。眾隨後。",
    "X72n1442_004:0726c04": "三歲即能大哮吼。若是野干逐法王。百年妖怪虗開",
    "X72n1442_004:0726c05": "口。圓頓教。勿人情。有疑不決直須爭。不是山僧逞人",
    "X72n1442_004:0726c06": "我。修行恐落斷常坑。非不非。是不是。差之毫釐失千",
    "X72n1442_004:0726c07": "里。是即龍女頓成佛。非即善星生陷墜。吾早年來積",
    "X72n1442_004:0726c08": "學問。亦曾討疏尋經論。分別名相不知休。入海算沙",
    "X72n1442_004:0726c09": "徒自困。却被如來苦訶責。數他珍寶有何益。從來蹭",
    "X72n1442_004:0726c10": "蹬覺虗行。多年枉作風塵客。種性邪。錯知解。不達如",
    "X72n1442_004:0726c11": "來圓頓制。二乘精進勿道心。外道聰明無智慧。亦愚",
    "X72n1442_004:0726c12": "癡。亦小騃。空拳指上生實解。執指為月枉施功。根境",
    "X72n1442_004:0726c13": "法中虗揑怪。不見一法即如來。方得名為觀自在。了",
    "X72n1442_004:0726c14": "即業障本來空。未了還須償宿債。飢逢王饍不能餐。",
    "X72n1442_004:0726c15": "病遇醫王爭得差。在欲行禪知見力。火中生蓮終不",
    "X72n1442_004:0726c16": "壞。勇施犯重悟無生。早時成佛于今在。師子吼。無畏",
    "X72n1442_004:0726c17": "說。深嗟懵懂頑皮靼。只知犯重障菩提。不見如來開",
    "X72n1442_004:0726c18": "祕訣。有二比丘犯淫殺。波離螢光增罪結。維摩大士",
    "X72n1442_004:0726c19": "頓除疑。還同赫日銷霜雪。不思議。解脫力。妙用恒沙",
    "X72n1442_004:0726c20": "也無極。四事供養敢辭勞。萬兩黃金亦銷得。粉骨碎",
    "X72n1442_004:0726c21": "身未足酬。一句了然超百億。法中王。最高勝。河沙如",
    "X72n1442_004:0726c22": "來同共證。我今解此如意珠。信受之者皆相應。了了",
    "X72n1442_004:0726c23": "見。無一物。亦無人。亦無佛。大千沙界海中漚。一切聖",
    "X72n1442_004:0726c24": "賢如電拂。假使鐵輪頂上旋。定慧圓明終不失。日可",
    "X72n1442_004:0727a01": "冷。月可熱。眾魔不能壞真說。象駕崢嶸謾進途。誰見",
    "X72n1442_004:0727a02": "螗蜋能拒轍。大象不遊於兔逕。大悟不拘於小節。莫",
    "X72n1442_004:0727a03": "將管見謗蒼蒼。未了吾今為君訣。",
    "X72n1442_004:0727a04": "論曰。永嘉真覺禪師。丱歲出家。徧探三藏。精天台",
    "X72n1442_004:0727a05": "圓妙法門。於四威儀中常冥禪觀。因讀維摩詰經",
    "X72n1442_004:0727a06": "廓然大悟。乃定宗旨於曹溪。觀其振錫遶祖並答",
    "X72n1442_004:0727a07": "祖數語。只於尋常酬酢之間。直超格外。深入閫奧。",
    "X72n1442_004:0727a08": "祖安得不深肯之哉。僅留一宿。時號一宿覺。非浪",
    "X72n1442_004:0727a09": "稱也。乃作證道歌一首。發明禪宗教外別傳之道。",
    "X72n1442_004:0727a10": "揀去權淺之病。皆自證心流出。其摧邪顯正。如出",
    "X72n1442_004:0727a11": "匣鏌鋣光芒燭天。勢不可犯。自有宗門以來。僅一",
    "X72n1442_004:0727a12": "見之。因思古今得道者眾。要如大海水。阿修羅以",
    "X72n1442_004:0727a13": "及魚龍蝦蠏恣其所飲。各滿其量而已。若永嘉可",
    "X72n1442_004:0727a14": "謂掀翻大海。傾竭無餘。真禪關之樞要。別傳之顯",
    "X72n1442_004:0727a15": "訣。傳布西天。共美之曰證道經。不誣也。",
    "X72n1442_004:0727a16": "石頭希遷禪師參同契",
    "X72n1442_004:0727a17": "竺土大仙心。東西密相付。人根有利鈍。道無南北祖。",
    "X72n1442_004:0727a18": "靈源明皎潔。枝派暗流注。執事元是迷。契理亦非悟。",
    "X72n1442_004:0727a19": "門門一切境。迴互不迴互。迴而更相涉。不爾依位住。",
    "X72n1442_004:0727a20": "色本殊質象。聲元異樂苦。暗合上中言。明明清濁句。",
    "X72n1442_004:0727a21": "四大性自復。如子得其母。火熱風動搖。水濕地堅固。",
    "X72n1442_004:0727a22": "眼色耳音聲。鼻香舌鹹醋。然依一一法。依根葉分布。",
    "X72n1442_004:0727a23": "本末須歸宗。尊卑用其語。當明中有暗。勿以暗相遇。",
    "X72n1442_004:0727a24": "當暗中有明。勿以明相覩。明暗各相對。比如前後步。",
    "X72n1442_004:0727b01": "萬物自有功。當言用及處。事存函盖合。理應箭鋒拄。",
    "X72n1442_004:0727b02": "承言須會宗。勿自立規矩。觸目不會道。運足焉知路。",
    "X72n1442_004:0727b03": "進步非近遠。迷隔山河固。謹白參玄人。光陰莫虗度。",
    "X72n1442_004:0727b04": "論曰。石頭和尚因讀肇論會萬物為己之言。遂悟",
    "X72n1442_004:0727b05": "聖人無己靡所不己。又夢與六祖同乘靈智遊於",
    "X72n1442_004:0727b06": "性海。此參同契所由作。句句皆法。盖欲人承言會",
    "X72n1442_004:0727b07": "宗。觸目會道耳。此外別無一法與人也。",
    "X72n1442_004:0727b08": "鎮州臨濟義玄和尚法語",
    "X72n1442_004:0727b09": "今時學人且要明取自己真正見解。若得自己見解。",
    "X72n1442_004:0727b10": "即不被生死染。去住自由。不要求他。殊勝自備。如今",
    "X72n1442_004:0727b11": "道流且要不滯於惑。要用便用。如今不得。病在何處。",
    "X72n1442_004:0727b12": "病在不自信處。自信不及。即便忙忙狥一切境脫。大",
    "X72n1442_004:0727b13": "德若能歇得念念馳求心。便與祖師不別。汝欲識祖",
    "X72n1442_004:0727b14": "師麼。即汝目前聽法底是。學人信不及。便向外馳求。",
    "X72n1442_004:0727b15": "得者只是文字學。與他祖師大遠在。莫錯。大德。此時",
    "X72n1442_004:0727b16": "不遇。萬劫千生輪迴三界。狥好惡境。向驢牛肚裏去",
    "X72n1442_004:0727b17": "也。如今諸人與古聖何別。汝且欠少什麼。六道神光",
    "X72n1442_004:0727b18": "未曾間歇。若能如此見。是一生無事人。一念淨光是",
    "X72n1442_004:0727b19": "汝屋裏法身佛。一念無分別光是汝報身佛。一念無",
    "X72n1442_004:0727b20": "差別光是汝化身佛。此三身即是今日目前聽法底",
    "X72n1442_004:0727b21": "人。為不向外求。有此三種功用。據教三種名為極則。",
    "X72n1442_004:0727b22": "約山僧道。三種是名言。故云身依義而立。土據體而",
    "X72n1442_004:0727b23": "論。法性身法性土明知是光影。大德。且要識取弄光",
    "X72n1442_004:0727b24": "影人是諸佛本源。是一切道流歸舍處。大德。四大身",
    "X72n1442_004:0727c01": "不解說法聽法。虗空不解說法聽法。是汝目前歷歷",
    "X72n1442_004:0727c02": "孤明勿形段者解說法聽法。所以山僧向汝道。五蘊",
    "X72n1442_004:0727c03": "身田內有無位真人。堂堂顯露。無絲髮許間隔。何不",
    "X72n1442_004:0727c04": "識取心法無形通貫十方。在眼曰見。在耳曰聞。在手",
    "X72n1442_004:0727c05": "執捉。在足運奔。心若不生。隨處解脫。山僧見處坐斷",
    "X72n1442_004:0727c06": "報化佛頭。十地滿心猶如客作兒。等妙二覺如擔枷",
    "X72n1442_004:0727c07": "帶鎻。羅漢辟支猶如糞土。菩提涅槃繫驢馬橛。何以",
    "X72n1442_004:0727c08": "如斯。盖為不達三祇劫。空有此障隔。若是真道流。盡",
    "X72n1442_004:0727c09": "不如此。如今略為諸人大約話破。自看遠近。時光可",
    "X72n1442_004:0727c10": "惜。各自努力。珍重。",
    "X72n1442_004:0727c11": "論曰。滹沱老人法語。景德傳燈諸方廣語中僅錄",
    "X72n1442_004:0727c12": "此一篇。以是根本之言。留作後人入道之捷徑。若",
    "X72n1442_004:0727c13": "領悟不真。墮於古人所呵。謂認識神。則過在後人。",
    "X72n1442_004:0727c14": "非師之咎。是在智者具擇法眼善自簡擇耳。",
    "X72n1442_004:0727c15": "洞山价禪師寶鏡三昧",
    "X72n1442_004:0727c16": "如是之法。佛祖密付。汝今得之。宜善保護。銀盌盛雪。",
    "X72n1442_004:0727c17": "明月藏鷺。類之弗齊。混則知處。意不在言。來機亦赴。",
    "X72n1442_004:0727c18": "動成窠臼。差落顧佇。背觸俱非。如大火聚。但形文彩。",
    "X72n1442_004:0727c19": "即屬染汙。夜半正明。天曉不露。為物作則。用拔諸苦。",
    "X72n1442_004:0727c20": "雖非有為。不是無語。如臨寶鏡。形影相覩。汝不是渠。",
    "X72n1442_004:0727c21": "渠正是汝。如世嬰兒。五相完具。不去不來。不起不住。",
    "X72n1442_004:0727c22": "婆婆和和。有句無句。終不得物。語未正故。重離六爻。",
    "X72n1442_004:0727c23": "偏正回互。疊而為三。變盡成五。如荎草味。如金剛杵。",
    "X72n1442_004:0727c24": "正中妙挾。敲唱雙舉。通宗通途。挾帶挾路。錯然則吉。",
    "X72n1442_004:0728a01": "不可犯忤。天真而妙。不屬迷悟。因緣時節。寂然昭着。",
    "X72n1442_004:0728a02": "細入無間。大絕方所。毫忽之差。不應律呂。今有頓漸。",
    "X72n1442_004:0728a03": "緣立宗趣。宗趣分矣。即是規矩。宗通趣極。真常流注。",
    "X72n1442_004:0728a04": "外寂中搖。繫駒伏鼠。先聖悲之。為法檀度。隨其顛倒。",
    "X72n1442_004:0728a05": "以緇為素。顛倒想滅。肯心自許。要合古轍。請觀前古。",
    "X72n1442_004:0728a06": "佛道垂成。十劫觀樹。如虎之缺。如馬之馵。以有下劣。",
    "X72n1442_004:0728a07": "寶几珍御。以有驚異。黧奴白牯。羿以巧力。射中百步。",
    "X72n1442_004:0728a08": "箭鋒相值。巧力何預。木人方歌。石女起舞。非情識到。",
    "X72n1442_004:0728a09": "寧容思慮。臣奉於君。子順於父。不順非孝。不奉非輔。",
    "X72n1442_004:0728a10": "潛行密用。如愚若魯。但能相續。名主中主。",
    "X72n1442_004:0728a11": "論曰。寶鏡三昧乃洞宗之源也。開端即曰如是之",
    "X72n1442_004:0728a12": "法佛祖密付。汝今得之宜善保護。可見此法為知",
    "X72n1442_004:0728a13": "有者言。令善保護而已。一不善保護即不相應。所",
    "X72n1442_004:0728a14": "謂毫忽之差不應律呂是也。於中立宗趣。設規矩。",
    "X72n1442_004:0728a15": "奉順君父。滌除法執。無非令知有者保護此法。如",
    "X72n1442_004:0728a16": "空中鳥迹。迹迹皆空。原無實法。苟不知有而徒穿",
    "X72n1442_004:0728a17": "鑿於言句。則劍去久矣方乃刻舟。悲哉。",
    "X72n1442_004:0728a18": "同安察禪師十玄談",
    "X72n1442_004:0728a19": "心印",
    "X72n1442_004:0728a20": "問君心印作何顏。心印誰人敢授傳。歷劫坦然無變",
    "X72n1442_004:0728a21": "色。呼為心印早虗言。須知本自靈空性。將喻紅罏火",
    "X72n1442_004:0728a22": "裏蓮。莫謂無心便是道。無心猶隔一重關。",
    "X72n1442_004:0728a23": "祖意",
    "X72n1442_004:0728a24": "祖意如空不是空。玄機爭墮有無功。三賢尚未明斯",
    "X72n1442_004:0728b01": "旨。十聖那能達此宗。透網金鱗猶滯水。回途石馬出",
    "X72n1442_004:0728b02": "紗籠。殷勤為說西來意。莫問西來及與東。",
    "X72n1442_004:0728b03": "玄機",
    "X72n1442_004:0728b04": "迢迢空劫勿能收。豈為塵機作繫留。妙體本來無處",
    "X72n1442_004:0728b05": "所。通身何更有蹤由。靈然一句超羣象。逈出三乘不",
    "X72n1442_004:0728b06": "假修。撒手那邊千聖外。回程堪作火中牛。",
    "X72n1442_004:0728b07": "塵異",
    "X72n1442_004:0728b08": "濁者自濁清者清。菩提煩惱等空平。誰言卞璧無人",
    "X72n1442_004:0728b09": "鑒。我道驪珠到處晶。萬法泯時全體現。三乘分處假",
    "X72n1442_004:0728b10": "安名。丈夫自有冲天志。莫向如來行處行。",
    "X72n1442_004:0728b11": "佛教",
    "X72n1442_004:0728b12": "三乘次第演金言。三世如來亦共宣。初說有空人盡",
    "X72n1442_004:0728b13": "執。後非空有眾皆緣。龍宮滿藏醫方義。鶴樹終譚理",
    "X72n1442_004:0728b14": "未玄。真淨界中纔一念。閻浮早已八千年。",
    "X72n1442_004:0728b15": "還鄉曲",
    "X72n1442_004:0728b16": "勿於中路事空王。策杖還須達本鄉。雲水隔時居莫",
    "X72n1442_004:0728b17": "住。雪山深處我非忘。尋思去日顏如玉。嗟歎來時鬢",
    "X72n1442_004:0728b18": "似霜。撒手到家人不識。更無一物獻尊堂。",
    "X72n1442_004:0728b19": "破還鄉曲",
    "X72n1442_004:0728b20": "返本還源事亦差。本來無住不名家。萬年松逕雪深",
    "X72n1442_004:0728b21": "覆。一帶峰巒雲更遮。賓主睦時純是妄。君臣合處正",
    "X72n1442_004:0728b22": "中邪。還鄉曲調如何唱。明月堂前枯木花。",
    "X72n1442_004:0728b23": "轉位",
    "X72n1442_004:0728b24": "涅槃城裏尚猶危。陌路相逢沒定期。權掛垢衣云是",
    "X72n1442_004:0728c01": "佛。却裝珍御復名誰。木人夜半穿靴去。石女天明戴",
    "X72n1442_004:0728c02": "帽歸。萬古碧潭空界月。再三撈摝始應知。",
    "X72n1442_004:0728c03": "回機",
    "X72n1442_004:0728c04": "披毛戴角入廛來。優鉢羅花火裏開。煩惱海中為雨",
    "X72n1442_004:0728c05": "露。無明山上作雲雷。鑊湯爐炭吹教滅。劍樹刀山喝",
    "X72n1442_004:0728c06": "使摧。金鎻玄關留不住。行於異類且輪迴。",
    "X72n1442_004:0728c07": "正位前(亦名一色過後)",
    "X72n1442_004:0728c08": "枯木巖前差路多。行人到此盡蹉跎。鷺鷥立雪非同",
    "X72n1442_004:0728c09": "色。明月蘆花不似他。了了了時無可了。玄玄玄處亦",
    "X72n1442_004:0728c10": "須訶。殷勤為唱玄中曲。空裏蟾光撮得麼。",
    "X72n1442_004:0728c11": "論曰。十玄談。前五首徹法源底。後五首履踐玄塗。",
    "X72n1442_004:0728c12": "與洞山五位冥然契合。盖以慈悲之故。於無方便",
    "X72n1442_004:0728c13": "中垂方便。無漸次中立漸次。乃炤心之明鏡。歸家",
    "X72n1442_004:0728c14": "之大道。禪病之良劑。法門之大全。且其辭明白簡",
    "X72n1442_004:0728c15": "易。悲哀懇切。每風清月白之下時一吟詠。不啻耳",
    "X72n1442_004:0728c16": "提面命。令人憤發。如善財入慈氏樓閣。具見歷劫",
    "X72n1442_004:0728c17": "修證之事。無以異也。有志者可不於此洗心滌慮。",
    "X72n1442_004:0728c18": "深自研窮漸次而入。以期現證乎。",
    "X72n1442_004:0728c19": "浮山遠禪師九帶",
    "X72n1442_004:0728c20": "浮山於示徒之際。徧舉宗門語句。而學者編集。乞",
    "X72n1442_004:0728c21": "師名之。師因其類聚。目之曰佛禪宗教義九帶集。",
    "X72n1442_004:0728c22": "盖擬班固九流之作也。",
    "X72n1442_004:0728c23": "佛祖正法眼藏",
    "X72n1442_004:0728c24": "夫真實之理。證成法身炤用之功。作為報土諸佛之",
    "X72n1442_004:0729a01": "本。因既爾。諸祖之洪範亦然。五部分宗。萬派之精藍",
    "X72n1442_004:0729a02": "碁布。一燈分燄。十方之法席鱗差。又華嚴經云。如來",
    "X72n1442_004:0729a03": "不出世。亦無有涅槃。昔靈山會上世尊以青蓮目瞬",
    "X72n1442_004:0729a04": "示四眾。無能領其密意。惟大迦葉獨領解佛旨。經云。",
    "X72n1442_004:0729a05": "佛告大迦葉云。吾有正法眼藏。涅槃妙心。付囑與汝。",
    "X72n1442_004:0729a06": "汝當流布。勿令斷絕。又臨涅槃告阿難言。十二部經",
    "X72n1442_004:0729a07": "汝當流通。告優婆離言。一切戒律汝當奉持。付大迦",
    "X72n1442_004:0729a08": "葉偈云。法本法無法。無法法亦法。今付無法時。法法",
    "X72n1442_004:0729a09": "何曾法。於是大迦葉持佛袈裟。於雞足山中入寂滅",
    "X72n1442_004:0729a10": "定。待慈氏下生兩手分付。",
    "X72n1442_004:0729a11": "佛法藏帶",
    "X72n1442_004:0729a12": "夫三乘教外。諸祖別傳。萬象之中逈然獨露。纖塵未",
    "X72n1442_004:0729a13": "泯阻隔關山。擬議差殊。千生萬劫。三賢未曉。十聖那",
    "X72n1442_004:0729a14": "知。截斷眾流。如何湊泊。聖人曲成萬物而不己。刻雕",
    "X72n1442_004:0729a15": "眾形而無功。而況如來藏乎。所謂藏者。該括三世過",
    "X72n1442_004:0729a16": "現未來。諸佛法藏。其間有大小乘。小乘為聲聞緣覺。",
    "X72n1442_004:0729a17": "大乘諸菩薩。於中支分為八。謂三藏五乘。其三藏謂",
    "X72n1442_004:0729a18": "經．律．論。五乘謂聲聞．緣覺．菩薩而兼攝人．天。然則教",
    "X72n1442_004:0729a19": "分名數。依根所立。而不離一乘。法華經曰。於一乘道",
    "X72n1442_004:0729a20": "分別說三。又曰。尚無二乘。何況有三。又曰。唯此一事",
    "X72n1442_004:0729a21": "實。餘二則非真。此名依根立權。如華嚴說如來藏。以",
    "X72n1442_004:0729a22": "法界為體。如來藏無前後際。無成壞法。無修證位。絕",
    "X72n1442_004:0729a23": "對待義。所以文殊偈曰。一念普觀無量劫。無去無來",
    "X72n1442_004:0729a24": "亦無住。如是了知三世事。超諸方便成十力。聖人說",
    "X72n1442_004:0729b01": "了義不了義並是依根安立。諸佛隨宜說法。意趣難",
    "X72n1442_004:0729b02": "辨。三藏五乘各有宗旨。於一乘論圓頓半滿並是權",
    "X72n1442_004:0729b03": "立。唯華嚴一經以法界為體量。佛與眾生同一體性。",
    "X72n1442_004:0729b04": "本無修證。本無得失。無煩惱可斷。無菩提可求。人與",
    "X72n1442_004:0729b05": "非人性相平等。",
    "X72n1442_004:0729b06": "理貫帶",
    "X72n1442_004:0729b07": "夫聲色不到。語路難詮。今古歷然。從來無間。以言顯",
    "X72n1442_004:0729b08": "道。曲為今時。竪拂揚眉。周遮示誨。天然上士豈受提",
    "X72n1442_004:0729b09": "撕。中下之機鈎頭取則。投機不妙。過在何人。更或躊",
    "X72n1442_004:0729b10": "躇。轉加鈍置。理貫帶者。理即正位也。其正位中而無",
    "X72n1442_004:0729b11": "一法。空同實際。其實際理地。不受一塵。",
    "X72n1442_004:0729b12": "事貫帶",
    "X72n1442_004:0729b13": "夫日月炤臨不到。天地覆載不著。刼火壞時彼常安。",
    "X72n1442_004:0729b14": "萬物泯時全體露。隨緣不變。處閙常寧。一道恩光。阿",
    "X72n1442_004:0729b15": "誰無分。華嚴經云。剎說眾生說。三世國土一時說。",
    "X72n1442_004:0729b16": "理事縱橫帶",
    "X72n1442_004:0729b17": "夫觸目是道。佛事門中絕跡。無私通貫。實際圓融。事",
    "X72n1442_004:0729b18": "理運用雙行。器量堪任。隨機赴感。門風露布。各在當",
    "X72n1442_004:0729b19": "人。建立宗乘。強生枝節。出門問路。指東劃西。歷刼頑",
    "X72n1442_004:0729b20": "嚚。如何扣發。",
    "X72n1442_004:0729b21": "屈曲垂帶",
    "X72n1442_004:0729b22": "夫垂者聖人垂機接物也。屈曲者脫珍御服著弊垢",
    "X72n1442_004:0729b23": "衣也。同安云。權掛垢衣云是佛。却裝珍御復名誰。珍",
    "X72n1442_004:0729b24": "御名不出世。垢衣名出世。僧問石門徹和尚。雲光法",
    "X72n1442_004:0729c01": "師為甚麼却作牛去。徹云。陋巷不騎金色馬。回途却",
    "X72n1442_004:0729c02": "著破襴衫。聖人成佛後却為菩薩。導利眾生。是名不",
    "X72n1442_004:0729c03": "住無為。不盡有為矣。文殊師利問維摩詰云。菩薩云",
    "X72n1442_004:0729c04": "何通達佛道。摩詰云。菩薩行於非道。是名通達佛道。",
    "X72n1442_004:0729c05": "妙叶兼帶",
    "X72n1442_004:0729c06": "汝州風穴和尚示眾云。夫參學眼目。臨機直須大用",
    "X72n1442_004:0729c07": "現前。莫自拘於小節。設使言前薦得。猶是滯殻迷封。",
    "X72n1442_004:0729c08": "縱饒句下精通。未免觸途狂見。勸汝諸人應是從前",
    "X72n1442_004:0729c09": "依他作解。明昧兩岐。凡聖疑情一時掃却。直教箇箇",
    "X72n1442_004:0729c10": "如師子兒哮吼一聲。壁立萬仞。誰敢正眼覷著。覷著",
    "X72n1442_004:0729c11": "則瞎却渠眼。",
    "X72n1442_004:0729c12": "金鍼雙鎻帶",
    "X72n1442_004:0729c13": "夫雞足分燈之後。少林傳芳以來。各闡玄風。互興佛",
    "X72n1442_004:0729c14": "事。若憑言詮為據。斷滅法門。更成造作。修功平沉。先",
    "X72n1442_004:0729c15": "聖頭頭顯露。物物明真。不用躊躇。直截便道。",
    "X72n1442_004:0729c16": "平懷常實帶",
    "X72n1442_004:0729c17": "洛浦和尚示眾云。末後一句始到牢關。把斷要津不",
    "X72n1442_004:0729c18": "通凡聖。尋常向汝諸人道。任從天下樂忻忻。我獨不",
    "X72n1442_004:0729c19": "肯。何故。靈龜負圖自取喪身之兆。鳳縈金綱擬趣霄",
    "X72n1442_004:0729c20": "漢以何期。尋常向汝諸人道。須於旨外明機。莫向言",
    "X72n1442_004:0729c21": "中取則。所以道。石人機似汝。也解唱巴歌。汝若似石",
    "X72n1442_004:0729c22": "人。雪曲也應和。僧問南泉如何是道。泉云平常心是",
    "X72n1442_004:0729c23": "道。如達平常心是道。見山即是山。見水即是水。信手",
    "X72n1442_004:0729c24": "拈來艸。無可無不可。設使風來樹動。水長船高。春生",
    "X72n1442_004:0730a01": "夏長。秋収冬藏。有何差異。但得風調雨順國泰民安。",
    "X72n1442_004:0730a02": "邊方寧靜君臣道合。豈在麒麟出見。鳳皇來儀。方顯",
    "X72n1442_004:0730a03": "祥瑞哉。但得理歸。其道事乃平實。無聖可求。無凡可",
    "X72n1442_004:0730a04": "捨。內外平懷。泯然自盡。所以諸聖語言不離世諦。隨",
    "X72n1442_004:0730a05": "順世間。會則途中受用。不會則世諦流布。",
    "X72n1442_004:0730a06": "師云。據圓極法門。本具十數。今此九帶已為諸人說",
    "X72n1442_004:0730a07": "了也。更有一帶諸人還見麼。若也見得親切分明。却",
    "X72n1442_004:0730a08": "請出來說看。說得相應。則通前九帶。圓明道眼。若也",
    "X72n1442_004:0730a09": "見不親切。說不相應。但依吾語言以為己解。則名謗",
    "X72n1442_004:0730a10": "法。無有是處。諸人到此合作麼生。眾皆罔措。師遂叱",
    "X72n1442_004:0730a11": "散。",
    "X72n1442_004:0730a12": "論曰。浮山立九帶。統明佛禪宗教義之大綱格。謂",
    "X72n1442_004:0730a13": "是佛之禪宗教義。依主釋也。謂正法眼藏帶。彰世",
    "X72n1442_004:0730a14": "尊教外別傳付囑大龜氏之源。始及付囑阿難．優",
    "X72n1442_004:0730a15": "波離傳持教律之源始也。佛法藏帶。明佛一代所",
    "X72n1442_004:0730a16": "說三藏五乘並是隨宜。依根安立。唯華嚴以法界",
    "X72n1442_004:0730a17": "為體量。諸佛眾生皆同一性。無修無證。性相平等",
    "X72n1442_004:0730a18": "也。理貫帶。即正位。事貫帶。即偏位。言貫者。理事貫",
    "X72n1442_004:0730a19": "通。正是即偏之正。偏是即正之偏。理事縱橫帶。言",
    "X72n1442_004:0730a20": "事則唯事。言理則唯理。縱橫無礙。偏正無迹也。屈",
    "X72n1442_004:0730a21": "曲垂帶。言聖人脫珍看弊。俯應羣機也。妙叶兼帶。",
    "X72n1442_004:0730a22": "明臨機之際。大用現前不存軌則。以風穴語定洞",
    "X72n1442_004:0730a23": "上宗也。金鍼雙鎻帶。頭頭顯露。物物明真。全體現",
    "X72n1442_004:0730a24": "前。不落二邊也。平懷常實帶。謂如上所立原無玄",
    "X72n1442_004:0730b01": "妙。只在當人日用平常之間也。又云據圓極法門",
    "X72n1442_004:0730b02": "本具十數。今此九帶已為諸人說了也。更有一帶",
    "X72n1442_004:0730b03": "諸人還見麼。鼓山謂這一帶阿誰不見。唯前九帶",
    "X72n1442_004:0730b04": "釋迦老子不敢正眼覷著。覷著則瞎。浮山葉縣之",
    "X72n1442_004:0730b05": "子。首山之孫。得道後復依大陽會中最久。深得洞",
    "X72n1442_004:0730b06": "上之道。如上理貫事貫。理事縱橫。屈曲垂帶。妙叶",
    "X72n1442_004:0730b07": "兼帶。金鍼雙鎻帶。力為發明。可見嫡血相承。水乳",
    "X72n1442_004:0730b08": "相合。其接投子以續大陽正脉。洞上一宗勃然興",
    "X72n1442_004:0730b09": "起。豈偶然哉。是必乘願力而來。亦猶仰山讖臨濟",
    "X72n1442_004:0730b10": "之道遇大風則止。即發願云。將此深心奉塵剎。是",
    "X72n1442_004:0730b11": "則名為報佛恩。當時風穴上堂每至垂涕。恐當其",
    "X72n1442_004:0730b12": "讖。後得首山。其道遂大振於後世。盖首山即仰山",
    "X72n1442_004:0730b13": "再來。與浮山投子之事若合符節。此乃文殊普賢",
    "X72n1442_004:0730b14": "大人境界。非小根魔子於太虗空妄設門戶深自",
    "X72n1442_004:0730b15": "牢閉者所能窺測也。",
    "X72n1442_004:0730b16": "嘗問之圭山云。海寶千般。先求如意。此十篇乃",
    "X72n1442_004:0730b17": "從上佛祖綱宗之言。真禪海如意也。",
    "X72n1442_004:0730b18": "鼓山老人特拈出以示來學。果能即之於心。究竟",
    "X72n1442_004:0730b19": "悟明。何法門而不具。且每篇加之以論評。如張",
    "X72n1442_004:0730b20": "僧繇畫龍。一經點眼便有破壁飛騰之勢。但識",
    "X72n1442_004:0730b21": "寶波斯不知誰其人耳。敬書梓流通。以廣",
    "X72n1442_004:0730b22": "師法施於無盡云。",
    "X72n1442_004:0730b23": "弟子高兆焚香拜書於白雲堂",
    "X72n1442_004:0730b24": "禪海十珍(終)"
}