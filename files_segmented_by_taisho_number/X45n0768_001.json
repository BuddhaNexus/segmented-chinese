{
    "X45n0768_001:0546a03": " 起信論疏記會閱序",
    "X45n0768_001:0546a05": "如來稱性說經。即萬法以明一心。經已妙矣。菩薩依",
    "X45n0768_001:0546a06": "經造論。從一心而啟萬法。論何深焉。欲證自性者。莫",
    "X45n0768_001:0546a07": "若愽究乎百部之經。欲通經義者。莫若專持乎五分",
    "X45n0768_001:0546a08": "之論。其立理也。標一心之法。開二諦之門。列三大之",
    "X45n0768_001:0546a09": "義。轉二運之乘。其釋教也。真如則無言而言。逈超於",
    "X45n0768_001:0546a10": "四句百非之外。藏心則不覺而覺。徧通於三乘六趣",
    "X45n0768_001:0546a11": "之中。言無言也。不空而空。五教之旨歸。莫過是矣。覺",
    "X45n0768_001:0546a12": "不覺也。無異而異。十界之殊致。豈有他哉。由是真妄",
    "X45n0768_001:0546a13": "交熏。習以成性。因緣互具。得以辦心。雖三細六麤。隨",
    "X45n0768_001:0546a14": "染緣之生起。心原不動。四位六離。依淨緣之還滅。性",
    "X45n0768_001:0546a15": "本凝然。性凝然處。豈礙發十善三心。若波騰於智海。",
    "X45n0768_001:0546a16": "心不動時。無妨破五執二見。如雲散於義天。苟非會",
    "X45n0768_001:0546a17": "相入實。烏能稱體起用。其行行也。不壞信三寶於自",
    "X45n0768_001:0546a18": "心。堅固修五行於法界。止觀二門。並運於一行三昧。",
    "X45n0768_001:0546a19": "事理二念。交徹於諸佛十身。其修果也。頃持祕藏。定",
    "X45n0768_001:0546a20": "紹佛種。縱虗空為口。萬象為舌。不能美順性之功。化",
    "X45n0768_001:0546a21": "道之德。如是立理。理已至矣。如是釋教。教已備矣。如",
    "X45n0768_001:0546a22": "是行行。行已周矣。如是修果。果已極矣。非大乘無以",
    "X45n0768_001:0546a23": "起其信。非起信無以大其乘。信不盡於此者。亦非究",
    "X45n0768_001:0546a24": "竟信也。大不徧於此者。亦非真正大也。前之因緣。因",
    "X45n0768_001:0546b01": "為此也。後之勸益。勸行此也。佛佛說者。說此法也。經",
    "X45n0768_001:0546b02": "經詮者。詮此義也。是知此論。為諸佛之指標。作羣經",
    "X45n0768_001:0546b03": "之眼目。賢聖之道途。因果之龜鏡也。故我賢首大師。",
    "X45n0768_001:0546b04": "不以帝師稱尊。釋經為貴。一出譯場。再思茲論。遂以",
    "X45n0768_001:0546b05": "白毫之口。廣明絕相之文。金獅之辨。懸敘離言之義。",
    "X45n0768_001:0546b06": "豎約五種真如。創立始終頓圓之教相。橫依五重生",
    "X45n0768_001:0546b07": "法。分開小大性相之宗乘。能詮體判若彌天。所被機",
    "X45n0768_001:0546b08": "定如劫石。四釋以辨法寶。三覺以揀地位。在二門而",
    "X45n0768_001:0546b09": "示不二。即非異以明非一。法性統該乎佛性。智身不",
    "X45n0768_001:0546b10": "外乎色身。始覺有四相一念。本覺有隨染性淨。即淨",
    "X45n0768_001:0546b11": "恒染。雖不變而隨緣。即染恒淨。雖成事而體空。或迷",
    "X45n0768_001:0546b12": "真為似。或執似為真。那知法體無初。生死之妄染違",
    "X45n0768_001:0546b13": "於理也。則有終而無始。法體無盡。涅槃之真淨順於",
    "X45n0768_001:0546b14": "理也。則有始而無終。若起即止之觀。體真如於生滅。",
    "X45n0768_001:0546b15": "即觀之止。會生滅於真如。自然翻無量惱而成塵沙",
    "X45n0768_001:0546b16": "德。轉眾生心而成如來藏。不唯寂妄。亦且離真。真妄",
    "X45n0768_001:0546b17": "雙亡。唯一心在。此實蓮界分身。故能智辨若爾。疏既",
    "X45n0768_001:0546b18": "曠遠。獨逗利機。神非寂照。叵測淵源。圭山大師。為中",
    "X45n0768_001:0546b19": "下之根。更搜精要。直錄於論。石壁法師。因簡奧之註。",
    "X45n0768_001:0546b20": "採集部函。詳解其疏。長水大師。悟清淨本然之後。驗",
    "X45n0768_001:0546b21": "佛祖心口之餘。慶斯論疏。猶豫釋文。審句義之繁約。",
    "X45n0768_001:0546b22": "勘述作之利弊。詳者略其詳。自不煩於神思略者詳",
    "X45n0768_001:0546b23": "其略。則不昧於源流。細為折衷。命名筆削。然又疏記",
    "X45n0768_001:0546b24": "別行。未曾總帙。復齋先生。憫後進之難通。重請分會。",
    "X45n0768_001:0546c01": "不慧(續法)念前賢之心苦。敢逆雅懷。雖不仍而不竄。",
    "X45n0768_001:0546c02": "亦無損而無增。遂得論註同條。竊比管絃之合。疏記",
    "X45n0768_001:0546c03": "共貫。宛如水乳之和。以今之視昔。莫不從此法界流。",
    "X45n0768_001:0546c04": "一為無量。以昔之視今。莫不還歸此法界。無量為一。",
    "X45n0768_001:0546c05": "如是本末圓融。闔開不二。非夫悟入佛祖意也。孰能",
    "X45n0768_001:0546c06": "信受於此法乎。欲窮理者。宜盡心焉。",
    "X45n0768_001:0546c07": "康熙庚申七月十九灌頂行者(續法)題於慈雲丈室",
    "X45n0768_001:0546c13": "大乘起信論疏筆削記會閱卷第一",
    "X45n0768_001:0546c15": "唐　西京太原沙門　法藏　述疏",
    "X45n0768_001:0546c16": "　　終南草堂沙門　宗密　錄註",
    "X45n0768_001:0546c17": "宋　秀州長水沙門　子璿　修記",
    "X45n0768_001:0546c18": "清　錢塘慈雲沙門　續法　會編",
    "X45n0768_001:0546c19": "　　順天府府丞　戴京曾　閱定",
    "X45n0768_001:0546c20": "大乘起信論疏",
    "X45n0768_001:0546c21": "【記】初。標論疏題目也。題是一部大綱。不得不預知",
    "X45n0768_001:0546c22": "悉。故須略解。題中五字。可對天台五重玄義。天",
    "X45n0768_001:0546c23": "台凡解經題。皆約五義。今言大者。體也。乘者。宗也",
    "X45n0768_001:0546c24": "起信。用也。論者。教也。一論所詮。唯體宗用。五字合",
    "X45n0768_001:0547a01": "故。即是名也。大謂體者。此有總別。總以一心為體。",
    "X45n0768_001:0547a02": "論之主質。無出於斯。謂信所緣故。解所了故。行所",
    "X45n0768_001:0547a03": "趣故。證所入故。因所感故。果所顯故。故論初標以",
    "X45n0768_001:0547a04": "為法體。文云。摩訶衍者。一法。二義。所言法者。謂眾",
    "X45n0768_001:0547a05": "生心。是心即攝一切世間出世間法。依於此心。顯",
    "X45n0768_001:0547a06": "示摩訶衍義等。此是直目其法。名之為大。謂豎窮",
    "X45n0768_001:0547a07": "橫徧。無礙圓融。當體受名。不因待小。故涅槃云。不",
    "X45n0768_001:0547a08": "因小空。名為大空。涅槃亦爾。不因小相。名大涅槃。",
    "X45n0768_001:0547a09": "別者。約義所論。即有三種。謂體。相。用。即開前一心",
    "X45n0768_001:0547a10": "以為三義。即大涅槃三德。是也。如下文云。所言義",
    "X45n0768_001:0547a11": "者。則有三種。一者體大。謂一切法。真如平等不增",
    "X45n0768_001:0547a12": "減故。二者相大。謂如來藏。具足無漏性功德故。三",
    "X45n0768_001:0547a13": "者用大。能生一切世間出世間善因果故。故大之",
    "X45n0768_001:0547a14": "一字。通於三也。乘謂宗者。即從因至果以取體故。",
    "X45n0768_001:0547a15": "乘者。就喻彰名。運載為義。如世舟車。可以運重致",
    "X45n0768_001:0547a16": "遠也。即喻菩薩。乘此大法。越生死野。度煩惱河。到",
    "X45n0768_001:0547a17": "菩提鄉。登涅槃岸。故下文云。一切諸佛。本所乘故。",
    "X45n0768_001:0547a18": "一切菩薩。皆乘此法。到如來地故。此中能乘。是始",
    "X45n0768_001:0547a19": "覺。所乘。是本覺。能所冥符。始本不二。名究竟覺。即",
    "X45n0768_001:0547a20": "是所至之處。一相一味。究竟平等。更無三異。於一",
    "X45n0768_001:0547a21": "體中。義分能所爾。亦名一乘。亦名無上乘也。起信",
    "X45n0768_001:0547a22": "謂用者。以此論中。能破疑執。生正信故。起。即顯發。",
    "X45n0768_001:0547a23": "信。謂忍樂。謂於前大乘一心三義境上。顯發忍樂",
    "X45n0768_001:0547a24": "之心。名為起信。故論云。為欲令眾生。除疑捨邪執。",
    "X45n0768_001:0547b01": "起大乘正信。佛種不斷故。此信起時。必內由本覺",
    "X45n0768_001:0547b02": "為因。外由師教為緣。因緣和合。內外相資。故能顯",
    "X45n0768_001:0547b03": "發。下論云。因緣具足者。所謂自有熏習之力。又為",
    "X45n0768_001:0547b04": "諸佛菩薩等慈悲願護故。能起厭苦之心。信有涅",
    "X45n0768_001:0547b05": "槃。修習善根等。然信之一法。為眾善之緣。萬行之",
    "X45n0768_001:0547b06": "始。解行修證。皆悉由之。證極之處。名得涅槃。苟非",
    "X45n0768_001:0547b07": "其信。焉辦斯事。故華嚴云。信為道源功德母。長養",
    "X45n0768_001:0547b08": "一切諸善法。斷除疑網出愛河。開示涅槃無上道。",
    "X45n0768_001:0547b09": "然此論中。不唯起信。亦兼解行。謂五分論文二三",
    "X45n0768_001:0547b10": "是解。四五是行。既含多義。普恊輿情。欲令自淺之",
    "X45n0768_001:0547b11": "深。是故但標起信。論謂教者。教即聖人被下之言。",
    "X45n0768_001:0547b12": "教愚成智。教凡為聖故。論。議論也。即假立賓主。自",
    "X45n0768_001:0547b13": "問自答。循環研覈。究暢真宗。謂商議論量如上法",
    "X45n0768_001:0547b14": "義。教誡學徒也。然論有宗釋之異。此宗論也。以馬",
    "X45n0768_001:0547b15": "鳴大士。宗法華涅槃楞伽思益等百餘部實教大",
    "X45n0768_001:0547b16": "乘之所造故。真可謂義豐文約。無法不收。故下文",
    "X45n0768_001:0547b17": "云。如是此論。為欲總攝如來廣大深法無邊義故。",
    "X45n0768_001:0547b18": "應說此論。又云。如是摩訶衍。諸佛秘藏。我已總說。",
    "X45n0768_001:0547b19": "又云。諸佛甚深廣大義。我今隨順總持說等。然此",
    "X45n0768_001:0547b20": "論文。是證真大士後得智中宗經所造。後人不思",
    "X45n0768_001:0547b21": "綆短。却謂泉枯。往往謗之。言非圓實。下文勸信。非",
    "X45n0768_001:0547b22": "不殷勤。聞思修益。備彰功利。不信毀謗。受苦彌劫。",
    "X45n0768_001:0547b23": "豈不勉哉。如上五字。即法喻因果。解行理智。能化",
    "X45n0768_001:0547b24": "所化。能詮所詮。無不具足。括盡一論。以立此名也。",
    "X45n0768_001:0547c01": "疏者。踈也。決也。謂踈理法義旨趣。決擇文言章句。",
    "X45n0768_001:0547c02": "令悉通暢也。然上大等六字。約六釋分別。總成五",
    "X45n0768_001:0547c03": "對一。能乘所乘對。謂人為能乘。大為所乘。所乘即",
    "X45n0768_001:0547c04": "大。能乘之大。大之乘故。持業。依士。依主。三釋兼通。",
    "X45n0768_001:0547c05": "二。能起所起對。謂大乘為能起。信為所起。即大乘",
    "X45n0768_001:0547c06": "之起信。依主釋。三。能。信所信對。謂信為能信。大乘",
    "X45n0768_001:0547c07": "為所信。所信即大乘。大乘之能信。持業。依主二釋。",
    "X45n0768_001:0547c08": "四。所詮能詮對。謂大乘起信為所詮。論為能詮。五。",
    "X45n0768_001:0547c09": "能釋所釋對。謂疏為能釋。上五為所釋。二皆依主",
    "X45n0768_001:0547c10": "也。",
    "X45n0768_001:0547c11": "筆削記",
    "X45n0768_001:0547c12": "【記】次。出記。家。題。目也。此文之作。本乎石壁。石壁慈",
    "X45n0768_001:0547c13": "甚。蔓於章句。凡伸一義。皆先問發。次舉疏答。後方",
    "X45n0768_001:0547c14": "委釋。雖不妄本母之體。而有太過與不及焉。講者",
    "X45n0768_001:0547c15": "用之。未至穩暢。今就其文。取要當者。筆而存之。其",
    "X45n0768_001:0547c16": "繁緩者。削以去之。仍加添改。取其得中。俾後學者。",
    "X45n0768_001:0547c17": "不虗勞神智照無昧也。故曰筆則筆。削則削。因以",
    "X45n0768_001:0547c18": "筆削命題云爾。",
    "X45n0768_001:0547c19": "西太原寺沙門法藏述疏",
    "X45n0768_001:0547c20": "【記】後。詳疏記人名。先疏主也。西太原寺者。即長安",
    "X45n0768_001:0547c21": "崇福寺也。以天下有五寺。俱名太原。為揀餘四。故",
    "X45n0768_001:0547c22": "言西也。東即揚州。南即荊南府。西即長安。北即太",
    "X45n0768_001:0547c23": "原(亦名崇福)。中即東都(今之福先)。俱稱太原者。以則天生于",
    "X45n0768_001:0547c24": "太原。此既皆彼捨宅所置。為敬生處。故以為名。沙",
    "X45n0768_001:0548a01": "門者。釋眾之通號。此云勤息。謂勤修戒定慧。息滅",
    "X45n0768_001:0548a02": "惑業苦。故受斯稱。法藏者。俗姓康氏。華嚴第三祖。",
    "X45n0768_001:0548a03": "勅諡賢首大師。德業恢隆。廣如傳錄。述者。明非造",
    "X45n0768_001:0548a04": "作也。如仲尼云。述而不作。信而好古。明已勞謙。故",
    "X45n0768_001:0548a05": "云述也。",
    "X45n0768_001:0548a06": "草堂沙門宗密錄註",
    "X45n0768_001:0548a07": "【記】次。錄。主。也。草堂。寺名。在終南山。宗密者。姓何氏。",
    "X45n0768_001:0548a08": "諡為定慧禪師。是乃學窮內外。道映古今。盛德大",
    "X45n0768_001:0548a09": "業。備所聞見。錄註者。先以論疏二本別行。致其學",
    "X45n0768_001:0548a10": "者。不能周覽。既成互闕。功進難前。今列疏文以就",
    "X45n0768_001:0548a11": "於論。既論下有疏。論上有科。文義昭然。章段備矣。",
    "X45n0768_001:0548a12": "學者披繹。得不荷其優賜乎。",
    "X45n0768_001:0548a13": "長水沙門子璿修記",
    "X45n0768_001:0548a14": "【會】後。記。主。也。長水。地名。子璿。諱也。修者。古記多種。",
    "X45n0768_001:0548a15": "未免有繁簡之失。故大師重為修定。名筆削記。令",
    "X45n0768_001:0548a16": "得其中也。",
    "X45n0768_001:0548a17": "△將釋論疏。大分為二初。總敘宗旨。二開章釋文。",
    "X45n0768_001:0548a18": "初總敘宗旨。",
    "X45n0768_001:0548a19": "【記】中印度境。有噳羅尾儞者。此方翻為馬鳴。於佛",
    "X45n0768_001:0548a20": "滅後六百年內。破邪見幢。樹正法寶。宗諸實教。造",
    "X45n0768_001:0548a21": "茲一論。名曰大乘起信。說有五分。大判為三。初因",
    "X45n0768_001:0548a22": "緣分。即序分也。明論發起。由八因緣。非同率爾。無",
    "X45n0768_001:0548a23": "利益故。後之一分。勸修利益。即流通也。勸於此論。",
    "X45n0768_001:0548a24": "生信思惟修習。得大利樂。流至後代。益眾生故。中",
    "X45n0768_001:0548b01": "間三分。即是正宗。謂立義一分。略標綱要。立一心",
    "X45n0768_001:0548b02": "法。列二種門。舉三大義。因果俱運。略為下文而張",
    "X45n0768_001:0548b03": "本故。解釋一分。由前略標。義理未暢。是宜廣釋。令",
    "X45n0768_001:0548b04": "義昭然。以生解故。信心一分。說四種信五種修行。",
    "X45n0768_001:0548b05": "令諸眾生。信根成熟。入不退故。此上三分。是前因",
    "X45n0768_001:0548b06": "緣所起。是後一分所勸。由是俱號正宗。已知論文",
    "X45n0768_001:0548b07": "三分大節。應知能解疏文若何。以疏前有序為序",
    "X45n0768_001:0548b08": "分。開章已下為正宗分。後文既無申述迴向。乃闕",
    "X45n0768_001:0548b09": "流通。既而三分不具。即分為二。初總敘宗旨。二開",
    "X45n0768_001:0548b10": "章釋文。今初總敘也。",
    "X45n0768_001:0548b11": "序",
    "X45n0768_001:0548b12": "【記】此即疏主所撰也。序有二義。序者。敘也。謂敘述",
    "X45n0768_001:0548b13": "一論之大意故。又訓緒也。即製疏入作之端緒故。",
    "X45n0768_001:0548b14": "今是初一義也。",
    "X45n0768_001:0548b15": "△序中分二。初敘論大意。二造論因由。初敘論",
    "X45n0768_001:0548b16": "大意(四)。初敘一心法。二顯真如門。三明生滅門。四",
    "X45n0768_001:0548b17": "二門不二。",
    "X45n0768_001:0548b18": "【記】所以列此四者。葢敘一論之大意。莫越於斯。從",
    "X45n0768_001:0548b19": "始至末。攝無不盡。",
    "X45n0768_001:0548b20": "△初敘一心法。",
    "X45n0768_001:0548b21": "【記】初敘一心法者。立義文云。所言法者。謂眾生心。",
    "X45n0768_001:0548b22": "是心則攝一切世間出世間法。依於此心。顯示摩",
    "X45n0768_001:0548b23": "訶衍義。解釋文云。顯示正義者。依一心法。有二種",
    "X45n0768_001:0548b24": "門。乃至二門不相捨離等。故此敘之也。",
    "X45n0768_001:0548c01": "夫真心寥廓。絕言象於筌[(ㄇ@(企止))/弟]。沖漠希夷。忘境智於能",
    "X45n0768_001:0548c02": "所。",
    "X45n0768_001:0548c03": "【記】夫者。發語之詞也。如云。夫孝。德之本。教之所由",
    "X45n0768_001:0548c04": "生。又云。夫易。廣矣大矣。或句中句下。皆助語詞也。",
    "X45n0768_001:0548c05": "真心二字。正指法體。真。謂真實。揀非偽忘。心謂靈",
    "X45n0768_001:0548c06": "鑒。要妙中實。凡言於心。然有其四。一者。梵語訖利",
    "X45n0768_001:0548c07": "馱耶。此云肉團心。即人之心藏也。其色赤。形如蓮",
    "X45n0768_001:0548c08": "華。上有七葉。色法所攝。二者。質多。此云集起。即第",
    "X45n0768_001:0548c09": "八阿賴耶識。以能集諸種子。起現行故。三者。緣慮",
    "X45n0768_001:0548c10": "心。此通八識心王。以各能緣慮自分境故。四者。乾",
    "X45n0768_001:0548c11": "栗馱。此云堅實心。謂如來藏。自性清淨不生不滅",
    "X45n0768_001:0548c12": "心也。今所明者。正是此爾。所言真者。揀餘心故。若",
    "X45n0768_001:0548c13": "稱實言之。但是一心。貫於真妄。以論標立為大乘",
    "X45n0768_001:0548c14": "法體。即總相心也。於一心中。方開二門。今雖云真。",
    "X45n0768_001:0548c15": "乃是以別顯總。此心若在初門。但名真如。若在後",
    "X45n0768_001:0548c16": "門。但名本覺。應知真心是總。真如是別。寥。謂空寂。",
    "X45n0768_001:0548c17": "廓。謂曠大。空即中無妄染。寂乃其性湛然。曠謂德",
    "X45n0768_001:0548c18": "用無邊。大則體周法界。故下文云。從本已來。一切",
    "X45n0768_001:0548c19": "染法不相應故。此心之空義也。又經云。妙覺湛然。",
    "X45n0768_001:0548c20": "周徧法界。斯寂義也。又經云。覺性徧滿圓無際故。",
    "X45n0768_001:0548c21": "當知六根徧滿法界。乃至八萬四千陀羅尼門徧",
    "X45n0768_001:0548c22": "滿法界。斯曠義也。又下論云。是一法界大總相法",
    "X45n0768_001:0548c23": "門體等。則大義也。既而清淨本然。周徧法界。湛然",
    "X45n0768_001:0548c24": "常住。妙德無邊。由是乃云真心寥廓。故華嚴疏云。",
    "X45n0768_001:0549a01": "寂寥虗曠。沖深包博。總該萬有。即是一心也。問。太",
    "X45n0768_001:0549a02": "虗空界。亦空寂。亦曠大。與心何異。答。太虗則以無",
    "X45n0768_001:0549a03": "為體。故云空。一向凝然。故云寂。闕其德用。曠義不",
    "X45n0768_001:0549a04": "成。為心所包。大義無準。豈同真心。彌滿清淨。中不",
    "X45n0768_001:0549a05": "容他。德用無邊。性起為相。冲虗妙粹。炳煥靈明。越",
    "X45n0768_001:0549a06": "彼太虗。方之海印耶。此上則顯。心。之。德。相。也。絕言",
    "X45n0768_001:0549a07": "下。明。心。之。離。過。絕。謂斷絕於辭也。言。謂語言。即聞",
    "X45n0768_001:0549a08": "慧境。象。謂似像。屬於義也。即思慧境。故繫辭云。聖",
    "X45n0768_001:0549a09": "人有以見天下之頥。而擬諸形容。象其物宜。是故",
    "X45n0768_001:0549a10": "謂之象。筌。是捕魚之器。[(ㄇ@(企止))/弟]。即網兔之具。此二即言",
    "X45n0768_001:0549a11": "象喻也。今顯真心。不可思議。言語道斷。心行處滅。",
    "X45n0768_001:0549a12": "故云絕也。謂心體離言。非可以言語取。心體離念。",
    "X45n0768_001:0549a13": "不可以識情求。口談詞喪。心緣慮亡。故下文云。從",
    "X45n0768_001:0549a14": "本已來。離言說相。離心緣相。又云。非色非心。非智",
    "X45n0768_001:0549a15": "非識。非有非無。畢竟不可說相等。皆明心離過也。",
    "X45n0768_001:0549a16": "筌[(ㄇ@(企止))/弟]喻言象者。[(ㄇ@(企止))/弟]能網兔。喻言能取象。筌能捕魚。",
    "X45n0768_001:0549a17": "喻象能取意。今法喻雙舉者。為成文故。然筌[(ㄇ@(企止))/弟]之",
    "X45n0768_001:0549a18": "語。是周易略例正文。故彼文云。言生於象。故可尋",
    "X45n0768_001:0549a19": "言以觀象。象生於意。故可尋象以觀意。意以象盡。",
    "X45n0768_001:0549a20": "象以言著。故得意忘象。得象忘言。猶[(ㄇ@(企止))/弟]者所以在",
    "X45n0768_001:0549a21": "兔。得兔而忘[(ㄇ@(企止))/弟]。筌者所以在魚。得魚而忘筌。然則",
    "X45n0768_001:0549a22": "言者。象之[(ㄇ@(企止))/弟]也。象者。意之筌也。存言者。非得象。存",
    "X45n0768_001:0549a23": "象者。非得意。象生於意。而存象焉。則所存者。乃非",
    "X45n0768_001:0549a24": "其象也。言生於象。而存言焉。則所存者。乃非其言",
    "X45n0768_001:0549b01": "也。然易中舉此。明尋言得象。尋象得意。得意須忘",
    "X45n0768_001:0549b02": "象。得象須忘言。苟不能忘。皆非得旨。此乃約人以",
    "X45n0768_001:0549b03": "明。勸人捨筌。今文但約本性。直就法體。說離言象。",
    "X45n0768_001:0549b04": "非約勸修。雖借彼文。不同彼意。沖漠下。別約橫豎",
    "X45n0768_001:0549b05": "以顯心。之。德。相。沖。謂深也。此明心之體性。豎窮三",
    "X45n0768_001:0549b06": "際而洞然無底。故經云。甚深法性。諸佛行處。又云。",
    "X45n0768_001:0549b07": "幽邃深遠等。漠。謂沙漠。此顯心之德相。橫徧十方",
    "X45n0768_001:0549b08": "而曠然無邊。故經云。覺徧十方界。本性圓滿故。此",
    "X45n0768_001:0549b09": "乃窮三際而三際不遷。徧十方而十方無外。又沖。",
    "X45n0768_001:0549b10": "謂剛柔得所。漠。謂名目難及。以此心性。雖體離相",
    "X45n0768_001:0549b11": "而隨緣成事。雖隨緣起而本性不變。此隨緣不變",
    "X45n0768_001:0549b12": "之體。不可以智知識識名言名目。故云沖漠也。經",
    "X45n0768_001:0549b13": "云。不染而染。難可了知。染而不染。難可了知。希。謂",
    "X45n0768_001:0549b14": "無聲。夷。謂無色。老子云。聽之不聞曰希。視之不見",
    "X45n0768_001:0549b15": "曰夷。此乃重顯深廣之相。深故聽之不聞。廣故視",
    "X45n0768_001:0549b16": "之不見。謂此心體。唯證相應。非是見聞之所及故。",
    "X45n0768_001:0549b17": "忘境等者。此亦顯心。離。過。忘。謂於法不記。斯亦絕",
    "X45n0768_001:0549b18": "無之義。境。謂所證之理。智。謂能證之心。凡言境智",
    "X45n0768_001:0549b19": "能所者。葢約反迷從悟。對染說淨。皆屬生滅。今此",
    "X45n0768_001:0549b20": "顯示非染淨之一心。絕迷悟之極致。尚不可立真",
    "X45n0768_001:0549b21": "妄之名。豈存乎能所境智。故楞伽云。無有佛涅槃。",
    "X45n0768_001:0549b22": "亦無涅槃佛。遠離覺所覺。又圓覺云。覺所覺者。不",
    "X45n0768_001:0549b23": "離塵故。以一心之體。絕凡聖。亡因果。離性離相。不",
    "X45n0768_001:0549b24": "有不無。焉可更言境智能所。故云忘也。楞嚴云。性",
    "X45n0768_001:0549c01": "真常中。求於去來迷悟生死。了無所得。斯之謂歟。",
    "X45n0768_001:0549c02": "△二顯真如門。",
    "X45n0768_001:0549c03": "【記】前門但約絕待。亡詮旨。離性相。故云寥廓沖漠",
    "X45n0768_001:0549c04": "等。今門約對生滅。顯不生滅。待妄立真。故云真如",
    "X45n0768_001:0549c05": "門即下立義文云。是心真如相。即示摩訶衍體故。",
    "X45n0768_001:0549c06": "解釋文云。心真如者。即一法界大總相法門體。所",
    "X45n0768_001:0549c07": "謂心性不生不滅乃至云。以離念境界。唯證相應",
    "X45n0768_001:0549c08": "故。今疏敘彼也。",
    "X45n0768_001:0549c09": "非生非滅。四相之所不遷。無去無來。三際莫之能易。",
    "X45n0768_001:0549c10": "【記】非。無也。不也。然生滅與不生滅。須約三性分別。",
    "X45n0768_001:0549c11": "且約三性自相說者。謂徧計妄法。一向生滅。圓成",
    "X45n0768_001:0549c12": "實性。一向不生滅。依他假法。相同徧計。似生似滅。",
    "X45n0768_001:0549c13": "性是圓成。不生不滅。若稱實言之。則三性皆無生",
    "X45n0768_001:0549c14": "滅。雖然。且無義不同。何則。謂徧計。即無法可生。無",
    "X45n0768_001:0549c15": "法可滅。如繩上蛇。依他。乃即生無生。即滅無滅。如",
    "X45n0768_001:0549c16": "麻上繩。圓成。即中無前二生滅之法。如麻上無繩",
    "X45n0768_001:0549c17": "無蛇。唯識頌云。初即相無性。次無自然性。後由遠",
    "X45n0768_001:0549c18": "離前。所執我法性。圓成實性。即是真如。故云非生",
    "X45n0768_001:0549c19": "滅也。然此但明圓成。當體不生不滅。亦不和會泯",
    "X45n0768_001:0549c20": "於生滅之法。故圓覺云。如來寂滅性。未曾有始終。",
    "X45n0768_001:0549c21": "故下文云。所謂心性不生不滅。又云。非前際生。非",
    "X45n0768_001:0549c22": "後際滅。畢竟恒常等。此即顯真心不變也。四相等",
    "X45n0768_001:0549c23": "者。四相有三種。一。微細四相。謂一剎那有九百生",
    "X45n0768_001:0549c24": "滅。但是有為。皆為所遷。即生住異滅也。二。果報四",
    "X45n0768_001:0550a01": "相。即生老病死。涅槃經中。名為四山。如彼經云。有",
    "X45n0768_001:0550a02": "四大山。從四方來。欲害人民。當有何計而能免彼。",
    "X45n0768_001:0550a03": "波斯匿言。設有此來。無逃避處。唯當專念持戒布",
    "X45n0768_001:0550a04": "施。佛讚善哉。我說四山。即是眾生生老病死。常來",
    "X45n0768_001:0550a05": "逼切人等。三。一期四相。謂始從迷真。終至造業。八",
    "X45n0768_001:0550a06": "相生滅。通束為四。謂生相有一。住相有四。異相有",
    "X45n0768_001:0550a07": "二。滅相有一。若反迷斷時。始從初信止滅相。終至",
    "X45n0768_001:0550a08": "十地斷生相。如下具明。今言不遷者。即微細四相。",
    "X45n0768_001:0550a09": "兼於餘二。以四相但遷有為之法。心是無為。非所",
    "X45n0768_001:0550a10": "作性。故不能遷。文中略舉初後以攝中間。故云非",
    "X45n0768_001:0550a11": "生滅也。無去來者。謂此真心。不向前際去。不從後",
    "X45n0768_001:0550a12": "際來。亦不現在住。現在住者。即是諸有為法。故唯",
    "X45n0768_001:0550a13": "識云。住表此法蹔有用。今不同彼。故云無也。三際",
    "X45n0768_001:0550a14": "等者。際。時限也。莫。無也。易。謂變改。三際雖是能易",
    "X45n0768_001:0550a15": "之法。但能遷變有為。令其改易。心非有為。故不能",
    "X45n0768_001:0550a16": "易。淨名云。但以文字數。故說有三世。非謂菩提。有",
    "X45n0768_001:0550a17": "去來今。",
    "X45n0768_001:0550a18": "△三明生滅門。",
    "X45n0768_001:0550a19": "【記】敘生滅者。即下立義文云。是心生滅因緣相。能",
    "X45n0768_001:0550a20": "示摩訶衍自體相用故。解釋文云。心生滅者。依如",
    "X45n0768_001:0550a21": "來藏。有生滅心。所謂不生不滅。與生滅和合。乃至",
    "X45n0768_001:0550a22": "此非心識分別能知。以真如自在用義故。今敘之",
    "X45n0768_001:0550a23": "也。",
    "X45n0768_001:0550a24": "但以無住為性。隨派分岐。逐迷悟而升沉。任因緣而",
    "X45n0768_001:0550b01": "起滅。",
    "X45n0768_001:0550b02": "【記】文中初句標生。滅。所。以。餘句釋生。滅。之。相。但者。",
    "X45n0768_001:0550b03": "語詞也。以。由也。此性雖寂寥虗曠。冲深包博。非生",
    "X45n0768_001:0550b04": "非滅。不垢不淨。然不住此一向寂滅非染淨中。而",
    "X45n0768_001:0550b05": "隨彼能熏。成一切法。隨染。即九相生滅。隨淨。即三",
    "X45n0768_001:0550b06": "乘聖道。皆由真如以無住為其種性。亦由性是無",
    "X45n0768_001:0550b07": "住。故能然也。淨名云。從無住本。立一切法。楞嚴云。",
    "X45n0768_001:0550b08": "本此無住。以立世界及諸眾生。非同他宗明真如",
    "X45n0768_001:0550b09": "體。一向堅密。猶如玉石。不受熏習。不能隨緣。但說",
    "X45n0768_001:0550b10": "賴耶為染淨本。受熏持種也。隨派句。喻。明。也。水分",
    "X45n0768_001:0550b11": "流。謂之派。路分徑。謂之岐。今取岐派。共為一喻。謂",
    "X45n0768_001:0550b12": "如一源之水。隨何岐路。分流成派。真心亦爾。隨何",
    "X45n0768_001:0550b13": "因緣。作凡聖等。如下即明。逐迷下。正辨生。滅。之。相。",
    "X45n0768_001:0550b14": "逐。隨也。任從也。迷則背覺合塵。悟則背塵合覺。然",
    "X45n0768_001:0550b15": "其迷悟。各具因緣。迷中以無明為因。境界為緣。悟",
    "X45n0768_001:0550b16": "中以本覺內熏為因。師教外熏為緣。若隨從迷中",
    "X45n0768_001:0550b17": "因緣。即沉於生死。則一切有漏染法起。一切無漏",
    "X45n0768_001:0550b18": "淨法滅(滅即隱滅)若隨從悟中因緣。即升於覺路。則一",
    "X45n0768_001:0550b19": "切無漏淨法起。一切有漏染法滅(滅即亡滅)。如下文說。",
    "X45n0768_001:0550b20": "無明為因生三細。境界為緣生六麤。即沉淪五道。",
    "X45n0768_001:0550b21": "是為逐迷也。本覺內熏為因。師教外熏為緣。發解",
    "X45n0768_001:0550b22": "起行。即超升佛果。是為從悟也。迷之與悟。皆是性",
    "X45n0768_001:0550b23": "為。迷悟雖殊。不思議一。故經云。無始時來性。一切",
    "X45n0768_001:0550b24": "法依止。由此有諸趣。及證涅槃果。華嚴經中性起",
    "X45n0768_001:0550c01": "法門。即斯義也。又涅槃云。佛性隨流成眾味等。楞",
    "X45n0768_001:0550c02": "嚴云。譬如虗空。體非羣相。而不拒彼諸相發揮。日",
    "X45n0768_001:0550c03": "照則明。雲屯則暗等。皆顯真如不住自性。隨緣成",
    "X45n0768_001:0550c04": "法也。",
    "X45n0768_001:0550c05": "△四二門不二。",
    "X45n0768_001:0550c06": "【記】上說真如生滅。其義迢然。雖行相不同。然理歸",
    "X45n0768_001:0550c07": "一揆。二而不二。故有此門。即下解釋文云。復次顯",
    "X45n0768_001:0550c08": "示從生滅門即入真如門。所謂推求五陰色之與",
    "X45n0768_001:0550c09": "心。六塵境界。畢竟無念。乃至若能觀察知心無念。",
    "X45n0768_001:0550c10": "即得隨順入真如門。今此敘之也。",
    "X45n0768_001:0550c11": "△科中分三。初法。二喻。三結。初法(二)先正明不",
    "X45n0768_001:0550c12": "二。次釋成無礙。先正明不二。",
    "X45n0768_001:0550c13": "雖復繁興鼓躍。未始動於心源。靜謐虗凝。未嘗乖於",
    "X45n0768_001:0550c14": "業果。",
    "X45n0768_001:0550c15": "【記】文中四句。前二句明生。滅。不。礙。真。如。後二句明",
    "X45n0768_001:0550c16": "真。如。不。礙。生。滅。既互不相礙。即不二之義也。今初。",
    "X45n0768_001:0550c17": "明生。滅。不。礙。真。如。雖復者。詞含縱奪。貫下二句。繁。",
    "X45n0768_001:0550c18": "多。興。起。鼓。動。躍。跳也。繁則染淨多途。興則新新生",
    "X45n0768_001:0550c19": "起。鼓則體非常住。躍則相不久停。以染淨因緣。繁",
    "X45n0768_001:0550c20": "多興起。鼓動跳躍。念念生滅。未曾蹔住。雖不蹔住。",
    "X45n0768_001:0550c21": "而其體不變。不變之性。即是心源。心源即未甞有",
    "X45n0768_001:0550c22": "動。故下文云。覺心初起。心無初相。圓覺云。覺者如",
    "X45n0768_001:0550c23": "虗空。平等不動轉。又下文云。雖念因緣善惡果報。",
    "X45n0768_001:0550c24": "而亦即念性不可得。故云未始等。靜謐下。二。明。真",
    "X45n0768_001:0551a01": "如不礙生滅。謐。亦靜也。靜中之靜。故名為謐。靜則",
    "X45n0768_001:0551a02": "相非生滅。謐則體絕有無。虗乃無礙圓通。凝則寂",
    "X45n0768_001:0551a03": "而常照。又無惑之喧煩曰靜。無業之遷流曰謐。離",
    "X45n0768_001:0551a04": "色之質礙曰虗。非心之生滅曰凝。雖真體若是。而",
    "X45n0768_001:0551a05": "用常隨緣。隨緣之用。為業為果。善惡樂苦。形影不",
    "X45n0768_001:0551a06": "差。故云未甞乖等。甞。曾也。乖。違也。業因果報。皆通",
    "X45n0768_001:0551a07": "善惡漏與無漏。即不動真際而建立諸法。故淨名",
    "X45n0768_001:0551a08": "云。無我無造無受者。所作之業亦不忘。下文云。雖",
    "X45n0768_001:0551a09": "念諸法自性不生。而復即念善惡苦樂等報不失",
    "X45n0768_001:0551a10": "不壞。",
    "X45n0768_001:0551a11": "△次釋成無礙。",
    "X45n0768_001:0551a12": "故使不變性而緣起。染淨恒殊。不捨緣而即真。凡聖",
    "X45n0768_001:0551a13": "致一。",
    "X45n0768_001:0551a14": "【記】故下。先。釋真如不礙生滅。故使者。因前起後之",
    "X45n0768_001:0551a15": "詞。亦通下二句。故者。所以義。使。令也。由前真如不",
    "X45n0768_001:0551a16": "礙生滅。所以令其不變之真體。任運隨緣。起成染",
    "X45n0768_001:0551a17": "淨。染淨二字。無法不攝。從來不同。非適今也。故云",
    "X45n0768_001:0551a18": "恒殊。然此染淨。全性所起。故下文云。譬如種種瓦",
    "X45n0768_001:0551a19": "器。皆同微塵性相。如是無漏無明。皆同真如性相。",
    "X45n0768_001:0551a20": "不捨下。二釋生滅不礙真如。由無礙故。所以令其",
    "X45n0768_001:0551a21": "不捨差別妄緣。即是一真如性。妄緣差別。凡聖收",
    "X45n0768_001:0551a22": "盡。凡聖相異。而體是一。一體之內。本無凡聖。故云",
    "X45n0768_001:0551a23": "致一。致理趣遂也。故下文云。一切凡夫聲聞緣覺",
    "X45n0768_001:0551a24": "菩薩諸佛。非前際生。非後際滅。畢竟恒常等。圓覺",
    "X45n0768_001:0551b01": "云。於實相中。實無菩薩及諸眾生。又云。眾生國土。",
    "X45n0768_001:0551b02": "同一法性。",
    "X45n0768_001:0551b03": "△二喻。",
    "X45n0768_001:0551b04": "其猶波無異濕之動。故即水以辨於波。水無異動之",
    "X45n0768_001:0551b05": "濕。故即波以明於水。",
    "X45n0768_001:0551b06": "【記】此中前喻真如不礙生滅。其者。指法之詞。猶。如",
    "X45n0768_001:0551b07": "也。波動。喻生滅染淨不同。水濕。喻真如一體無異。",
    "X45n0768_001:0551b08": "波以動為相。水以濕為性。初句反顯。以喻生滅門",
    "X45n0768_001:0551b09": "中。無有異真如之染淨也。故云波無等。故即下。順",
    "X45n0768_001:0551b10": "喻。由不異故。遂能即於一心而辨生滅。故云即水",
    "X45n0768_001:0551b11": "等。即喻前文不變性而緣起。染淨恒殊也。水無下。",
    "X45n0768_001:0551b12": "二喻生滅不礙真如。初句。反顯。以喻真如門中。無",
    "X45n0768_001:0551b13": "有異染淨之一心也。故云水無等。次句。順喻。由不",
    "X45n0768_001:0551b14": "異故。遂能即彼生滅而顯真如。故云即波等。此喻",
    "X45n0768_001:0551b15": "前文不捨緣而即真。凡聖致一也。",
    "X45n0768_001:0551b16": "△三結。",
    "X45n0768_001:0551b17": "是以動靜交徹。真俗雙融。生死涅槃。夷齊同貫。",
    "X45n0768_001:0551b18": "【記】是以二字。結指之詞。動靜等三對。說有通別。通",
    "X45n0768_001:0551b19": "則不出真如生滅兩義。謂動俗生死。即生滅。餘皆",
    "X45n0768_001:0551b20": "真如。別則動靜約喻。真俗約諦。生死涅槃約染淨。",
    "X45n0768_001:0551b21": "此諸二法。本不相是。法相迢然。今以一性通之。令",
    "X45n0768_001:0551b22": "動靜無別。真俗不殊。染淨同體一無所異。良以性",
    "X45n0768_001:0551b23": "起為相。境智歷然。相得性融。身心廓爾。故下文云。",
    "X45n0768_001:0551b24": "如大海水。因風波動。風相水相。不相捨離。又經云。",
    "X45n0768_001:0551c01": "二諦並非雙。恒乖未曾各。又大集云。生死涅槃。二",
    "X45n0768_001:0551c02": "界平等。即是佛界。此中交徹雙融夷齊一貫等。正",
    "X45n0768_001:0551c03": "顯前二法不二之語。徹通融和夷平齊等貫。通也。",
    "X45n0768_001:0551c04": "對文可見。然上四門。旨趣微妙。初則標本以彰末。",
    "X45n0768_001:0551c05": "使萬有星羅於義天。後則攝末以歸本。俾羣象泯",
    "X45n0768_001:0551c06": "同於性海。乍舒乍卷。或存或亡。法乃同時。義無前",
    "X45n0768_001:0551c07": "後。由是阿鼻依正。全處極聖之自心。毗盧身土。不",
    "X45n0768_001:0551c08": "逾下凡之一念。圓實之旨。在此顯焉。問。初敘一心。",
    "X45n0768_001:0551c09": "後辨二門不二。亦即一心。初後何別。答。初之一心。",
    "X45n0768_001:0551c10": "心當能起。後之一心。心當所歸。雖前後體同。且始",
    "X45n0768_001:0551c11": "終義異。以本是一心。離名絕相。由其迷悟。萬法隨",
    "X45n0768_001:0551c12": "生。生法本空。一切唯識。識如幻夢。但是一心。由是",
    "X45n0768_001:0551c13": "論依法說。疏約論明。次第四門。故無所越。一論之",
    "X45n0768_001:0551c14": "旨。其在茲焉。",
    "X45n0768_001:0551c15": "△二明造因由(二)。初反顯。二正明。初反顯。",
    "X45n0768_001:0551c16": "但以如來在世。根熟易調。一稟尊言。無不懸契。",
    "X45n0768_001:0551c17": "【記】反顯者。欲顯菩薩造論。先明不假論時。如來在",
    "X45n0768_001:0551c18": "世。即時勝緣勝。根熟易調。即根勝行勝。謂牟尼釋",
    "X45n0768_001:0551c19": "尊。成道已來。未涅槃時。法化流行。聖賢輔贊。人根",
    "X45n0768_001:0551c20": "成熟。性行調柔。非一佛所。種諸善根。於無量劫。久",
    "X45n0768_001:0551c21": "植德本。一稟下。明根行勝相。不須再聞。故言一。承",
    "X45n0768_001:0551c22": "順聖旨。故云稟。尊言者。八音四辨。金口親宣故。聞",
    "X45n0768_001:0551c23": "而獲益。逮無生忍。故云懸契。又懸者。遠也。不必親",
    "X45n0768_001:0551c24": "從金口。但展轉傳聞。如身子聞馬勝因緣。目連承",
    "X45n0768_001:0552a01": "舍利轉教。此之根性。尚不藉結集之經。豈假菩薩",
    "X45n0768_001:0552a02": "造論。故下論云。若如來在世。眾生利根。能說之人。",
    "X45n0768_001:0552a03": "色心業勝。圓音一演。異類等解。則不須論。",
    "X45n0768_001:0552a04": "△二正明(二)初序謬述迷。二興悲造論。初序謬",
    "X45n0768_001:0552a05": "述迷(二)。初總敘。二別顯。初總敘。",
    "X45n0768_001:0552a06": "大師沒後。異執紛綸。或趣邪途。或奔小徑。",
    "X45n0768_001:0552a07": "【記】大師者。德業高勝。可軌可範。即十號中天人師",
    "X45n0768_001:0552a08": "一號也。緣終息化。佛日韜光。故云沒後。即時緣俱",
    "X45n0768_001:0552a09": "劣也。爾時則昏衢失照。世皆闇冥。正法陵遲。故名",
    "X45n0768_001:0552a10": "為劣。異執下。明根行俱劣。顛倒計著。名為異執。亂",
    "X45n0768_001:0552a11": "於正理。故曰紛綸。紛亂綸理也。此有三類執計不",
    "X45n0768_001:0552a12": "同。故名為異。一。凡夫依於鈍惑。執五蘊色心。計為",
    "X45n0768_001:0552a13": "常樂我淨。二。外道依於分別。於五蘊上。計其有我。",
    "X45n0768_001:0552a14": "或即蘊離蘊。著斷著常。起六十二見等。三。小乘雖",
    "X45n0768_001:0552a15": "破我執而起法見。不知真常而計無常等四。隨自",
    "X45n0768_001:0552a16": "見解。各立己宗。分為二十餘部。互相是非。此即俱",
    "X45n0768_001:0552a17": "名異執。或趣下。明其劣相。或者。不定之詞。此等根",
    "X45n0768_001:0552a18": "性既劣。或隨利鈍使成凡外。或聞權淺教為小乘",
    "X45n0768_001:0552a19": "也。凡夫外道。非佛正法。故名邪途。宗習歸向。名之",
    "X45n0768_001:0552a20": "為趣。小徑者。已離我執。不名為邪。未得法空。不名",
    "X45n0768_001:0552a21": "大道。趣理偏僻。猒心勤勞。切募化城。不求寶所。唯",
    "X45n0768_001:0552a22": "貪自利。豈能運他。既匪大途。故云小徑。",
    "X45n0768_001:0552a23": "△二別顯(二)。初迷理。二迷教。初迷理。",
    "X45n0768_001:0552a24": "遂使宅中寶藏。匿濟乏於孤窮。衣內明珠。弗解貧於",
    "X45n0768_001:0552b01": "傭作。",
    "X45n0768_001:0552b02": "【記】遂使者。躡前起後之詞。由前根緣既劣。異執仍",
    "X45n0768_001:0552b03": "繁。遂令迷本真心。逐妄流轉。功德法寶。本有而無",
    "X45n0768_001:0552b04": "用。圓解神珠。垢覆而不現。孤窮生死之路。傭賃涅",
    "X45n0768_001:0552b05": "槃之門。動經塵劫。飄然浪迹。三德秘藏。莫之能入",
    "X45n0768_001:0552b06": "也。此中二喻。各出一經。一貧家寶藏喻。即如來藏",
    "X45n0768_001:0552b07": "經九喻中之第五也。彼文云。譬如貧家。有珍寶藏。",
    "X45n0768_001:0552b08": "寶不能言。我在此中。既不自知。又無語者。不能開",
    "X45n0768_001:0552b09": "發此珍寶藏。一切眾生。亦復如是。如來知見大法",
    "X45n0768_001:0552b10": "寶藏。在其身內。不聞不知。躭惑五欲。輪轉生死。受",
    "X45n0768_001:0552b11": "苦無量等。匿隱濟救乏闕也。少而無父曰孤。無財",
    "X45n0768_001:0552b12": "之極曰窮。合法可知。二。衣內明珠喻。即法華五百",
    "X45n0768_001:0552b13": "弟子受記之文。廣說如彼。賃力曰傭。給使曰作餘",
    "X45n0768_001:0552b14": "文可解。",
    "X45n0768_001:0552b15": "△二迷教。",
    "X45n0768_001:0552b16": "加以大乘深旨。沉貝葉而不尋。羣有盲徒。馳異路而",
    "X45n0768_001:0552b17": "莫反。",
    "X45n0768_001:0552b18": "【記】加下。初。明大教綱頹。言如來滅度之後。雖不親",
    "X45n0768_001:0552b19": "承金口。然有結集教文。可以尋言見象。尋象得意。",
    "X45n0768_001:0552b20": "眾生根性雖劣。多起異見。苟能聞於大法。自然改",
    "X45n0768_001:0552b21": "正。今又不能尋繹。廢置敷宣。圓理既而蔑聞。邪見",
    "X45n0768_001:0552b22": "於焉離革。聖人既滅。根行仍微。圓實之教。抑又不",
    "X45n0768_001:0552b23": "行。故云加以。教非小道。運至無上。故曰大乘。終極",
    "X45n0768_001:0552b24": "圓實。揀異權淺。故名深旨。貝葉者。即多羅樹葉也。",
    "X45n0768_001:0552c01": "猶此方竹帛簡牘之類。載能詮文。可以披取。見所",
    "X45n0768_001:0552c02": "詮理。如說而行。反迷歸悟。今隱廢不行。故云沉也。",
    "X45n0768_001:0552c03": "羣有下。二。明迷者難改。羣有者。即前凡夫外道小",
    "X45n0768_001:0552c04": "乘類各眾多。故云羣有。無正法眼。不見佛性。故曰",
    "X45n0768_001:0552c05": "盲徒。馳。謂奔趣。異路。即邪途小徑也。既不能就之",
    "X45n0768_001:0552c06": "於有道。正之以圓乘。迷謬日深。習以成性。服藥不",
    "X45n0768_001:0552c07": "瞑眩。厥疾何瘳。還復無因。故云莫反。",
    "X45n0768_001:0552c08": "△二興悲造論(三)。初悲歎人法。二述造論意。三正",
    "X45n0768_001:0552c09": "造諸論。初悲歎人法。",
    "X45n0768_001:0552c10": "爰有大士。厥號馬鳴。慨此頹綱。悼斯淪溺。",
    "X45n0768_001:0552c11": "【記】初二句。能歎。爰。曰也。謂如來滅度。已六百年。人",
    "X45n0768_001:0552c12": "根雖劣。正法尚存。聖人示生。興我真教。故云爰有。",
    "X45n0768_001:0552c13": "大士。謂馬鳴論主本成正覺。號大光明。迹居八地。",
    "X45n0768_001:0552c14": "為法身菩薩。發大心。信大法。解大義。修大行。證大",
    "X45n0768_001:0552c15": "道。趣大果。非其小流。故云大士也。馬鳴者。謂此菩",
    "X45n0768_001:0552c16": "薩。生時及說法時。感眾馬悲鳴。故受斯稱。如下廣",
    "X45n0768_001:0552c17": "釋。慨此下二句。所歎初句。歎教。無聲之歎曰慨。頹",
    "X45n0768_001:0552c18": "綱者。喻也。圓實之教。尋繹既罕。沉廢不行。如大綱",
    "X45n0768_001:0552c19": "既頹。綱目何整。人天魚無其澇漉。佛彼岸何由得",
    "X45n0768_001:0552c20": "到。游泳苦海。無能出期。道之不行。職由斯也。悼斯",
    "X45n0768_001:0552c21": "句。傷迷。悼傷淪沉溺沒也。大士見教網綱沉頹而",
    "X45n0768_001:0552c22": "不舉。知彼迷途沒溺而不升。歎之傷之。寧不思救。",
    "X45n0768_001:0552c23": "故經云。我以佛眼觀。見六道眾生。貧窮無福慧。入",
    "X45n0768_001:0552c24": "生死險道。相續苦不斷。乃至不求大勢佛。及以斷",
    "X45n0768_001:0553a01": "苦法。為是眾生故。而起大悲心等。",
    "X45n0768_001:0553a02": "△二述造論意。",
    "X45n0768_001:0553a03": "將欲啟深經之妙旨。再曜昏衢。斥邪見之顛眸。令歸",
    "X45n0768_001:0553a04": "正趣。使還源可即。反本非遙。",
    "X45n0768_001:0553a05": "【記】文中六句。初二句。明教顯理。將者。當也。且也。欲。",
    "X45n0768_001:0553a06": "謂希願啟。謂開發。了義大乘。名為深經。終實圓理。",
    "X45n0768_001:0553a07": "故曰妙旨。佛親說時。利根者得入。如人有目。日光",
    "X45n0768_001:0553a08": "明照。見種種色。滅度之後。昏鈍性障諸阿顛迦。其",
    "X45n0768_001:0553a09": "猶昏衢。昏衢之體。是謂二障。大士思欲發揮圓實",
    "X45n0768_001:0553a10": "旨趣。令彼迷者。去無明闇。佛昔曾破。今更重明。故",
    "X45n0768_001:0553a11": "云再曜。次二句。破邪歸正。斥。謂指破。心行理外。總",
    "X45n0768_001:0553a12": "名邪見。非但不信因果而已。此乃凡夫外道二乘。",
    "X45n0768_001:0553a13": "俱名為邪。故迦葉言。我等自此已前。皆名邪見人",
    "X45n0768_001:0553a14": "也。顛。頂也。以頭向下。故名顛倒。或顛者。病也。眸。即",
    "X45n0768_001:0553a15": "目瞳。此舉喻也。如人眼之有病。妄見空華毛輪二",
    "X45n0768_001:0553a16": "月等。又顛。即心狂。由心狂故。目覩諸物。皆悉不正。",
    "X45n0768_001:0553a17": "謂非親見親等。彼邪見者。亦復如是。於性空處。見",
    "X45n0768_001:0553a18": "生死涅槃。於妙明中。成分別見妄。正趣者。真菩提",
    "X45n0768_001:0553a19": "路也。往而却還曰歸。眾生迷見。不依正道。旁行五",
    "X45n0768_001:0553a20": "趣。縱出三界。亦落無為坑中。今欲令彼不循異轍。",
    "X45n0768_001:0553a21": "還向直道。無諸委曲也。後二句。結成頓益。初喻。次",
    "X45n0768_001:0553a22": "法。水初出可以濫觴曰源。即者。人也。如人溯洄。窮",
    "X45n0768_001:0553a23": "其水本。名為還源。以喻行者。反生死流。歸於本際",
    "X45n0768_001:0553a24": "也。得本際者。名覺心源。故下文云。覺心源者。名究",
    "X45n0768_001:0553b01": "竟覺。若準他宗說。三無數劫。修習廣大行願。方成",
    "X45n0768_001:0553b02": "正覺如挹流討源也。今言可即非遙者。謂只於生",
    "X45n0768_001:0553b03": "滅之處。示彼因緣無性。四相本自不生處即真實。",
    "X45n0768_001:0553b04": "如下論云。四相本來平等。唯一覺故。又云。一切法",
    "X45n0768_001:0553b05": "悉皆真故。皆同如故。圓覺云。知幻即離。不作方便。",
    "X45n0768_001:0553b06": "離幻即覺。亦無漸次。又南嶽云。道源不遠。性海非",
    "X45n0768_001:0553b07": "遙。肇公亦云。道遠乎哉。觸事而真。聖遠乎哉。體之",
    "X45n0768_001:0553b08": "即神。斯皆可即非遙之義也。如示萬派之水。即是",
    "X45n0768_001:0553b09": "本源之水。無二別也。如是。則一念契真。即名為佛。",
    "X45n0768_001:0553b10": "豈待多劫而遠求耶。頓益之義。昭然可見。",
    "X45n0768_001:0553b11": "△三正造諸論(二)。初廣論。二略論。初廣論。",
    "X45n0768_001:0553b12": "造廣論於當時。遐益羣品。",
    "X45n0768_001:0553b13": "【記】廣論者。謂甘蔗論。釋中本楞伽經。義味豐美。故",
    "X45n0768_001:0553b14": "立斯稱。又造一心徧滿論。融俗歸真論。真如三昧",
    "X45n0768_001:0553b15": "論等。一百餘部。如來滅度。方六百載。人根稍利。堪",
    "X45n0768_001:0553b16": "受廣說。故云當時。遐遠羣眾品類也。即普該眾類。",
    "X45n0768_001:0553b17": "遠及未來。凡是當機。皆獲斯利。故云遐益羣品。",
    "X45n0768_001:0553b18": "△二略論(三)。初出所以。二正造論。三彰功益。初",
    "X45n0768_001:0553b19": "出所以。",
    "X45n0768_001:0553b20": "既文多義邈。非淺識所闚。",
    "X45n0768_001:0553b21": "【記】即者。已也。即印前之詞。文多。諸甘蔗論六百卷。",
    "X45n0768_001:0553b22": "或云一百卷。此方無本。難定是非。邈。遠也。文句既",
    "X45n0768_001:0553b23": "多。義又深遠。後代雖有圓頓根性。心力劣者。於此",
    "X45n0768_001:0553b24": "文義廣博之論。不能備覽。非謂一向權小之機。名",
    "X45n0768_001:0553c01": "為淺識。以此略論。正為大乘頓根。令悟入故。故下",
    "X45n0768_001:0553c02": "文云。自有眾生。復以廣論文多為煩。心樂總持。少",
    "X45n0768_001:0553c03": "文而攝多義。能取解者。又云。為欲解釋如來根本",
    "X45n0768_001:0553c04": "之義。令諸眾生。正解不謬故。為令善根成熟眾生。",
    "X45n0768_001:0553c05": "於摩訶衍法。堪任不退信故等。斯則正為大乘信",
    "X45n0768_001:0553c06": "解位人而作因緣。反知於此廣中。但無心力。名為",
    "X45n0768_001:0553c07": "淺識。",
    "X45n0768_001:0553c08": "△二正造論。",
    "X45n0768_001:0553c09": "悲末葉之迷倫。又造斯論。",
    "X45n0768_001:0553c10": "【記】悲。謂菩薩造論之心。菩薩發心。體有三種。謂大",
    "X45n0768_001:0553c11": "悲。大智。大願。悲則度生。智則求證。願則總攝。今為",
    "X45n0768_001:0553c12": "拔眾生苦與究竟樂而造斯論。故須悲也。下論云。",
    "X45n0768_001:0553c13": "所謂為令眾生離一切苦得究竟樂。非求世間名",
    "X45n0768_001:0553c14": "利恭敬故。末葉。約時。迷倫。約類。以佛滅後二千五",
    "X45n0768_001:0553c15": "百年去。解脫。智慧。多聞。禪定。俱不牢固。但隨迷見。",
    "X45n0768_001:0553c16": "唯起諍論。如斯類也。誠堪慜之故造此論。令其悟",
    "X45n0768_001:0553c17": "入葉。世也。倫。類也。",
    "X45n0768_001:0553c18": "△三彰功益。",
    "X45n0768_001:0553c19": "可謂義豐文約。解行俱兼。中下之流。因茲悟入者矣。",
    "X45n0768_001:0553c20": "【記】文有二。初。略能含廣。可謂者。印歎之詞。論唯一",
    "X45n0768_001:0553c21": "軸。二十四紙。故云文約。約略也。所詮之法。義備河",
    "X45n0768_001:0553c22": "沙。故云義豐。豐。多也。斯則攝盡十方三世諸佛法",
    "X45n0768_001:0553c23": "藏。故下文云。諸佛甚深廣大義。我今隨順總持說。",
    "X45n0768_001:0553c24": "又云。如是摩訶衍諸佛秘藏。我已總說。解行等者。",
    "X45n0768_001:0554a01": "解。即立義解釋二分所詮。令生解故。行。即修行信",
    "X45n0768_001:0554a02": "心及勸修利益所詮。令起行故。又云。於真如法中。",
    "X45n0768_001:0554a03": "深解現前。所修離相。又云。知心妄動。無前境界。修",
    "X45n0768_001:0554a04": "遠離法等。俱即是兼。義意無別。解行兩足。故曰俱",
    "X45n0768_001:0554a05": "兼。亦可俱則具於解行。兼則解中有行。行中有解。",
    "X45n0768_001:0554a06": "目足更資。方到清涼池爾。中下。二。巧被根緣。謂中",
    "X45n0768_001:0554a07": "根已下之類。皆由此論開示而得悟入佛之知見。",
    "X45n0768_001:0554a08": "若約位說。悟當信解。入當行證。若依天台。兼於開",
    "X45n0768_001:0554a09": "示。總對圓教四十位人。即住行向地。如次以配開",
    "X45n0768_001:0554a10": "示悟入也。今以深該淺。故云悟入。然此中下之言。",
    "X45n0768_001:0554a11": "非謂對大指小。名為中下。以大乘圓頓之根。自有",
    "X45n0768_001:0554a12": "上中下別。今是圓根之中下也。如圓覺經三根之",
    "X45n0768_001:0554a13": "義。正同於此。今言中下悟入。以讓上根。廣論被故。",
    "X45n0768_001:0554a14": "△二開章釋文(二)。初懸敘義門。二隨文註解。初",
    "X45n0768_001:0554a15": "懸敘義門(二)。先略標。次詳釋。先略標。",
    "X45n0768_001:0554a16": "將解此論。文分二章。初。懸敘義門。二。隨文註解。義門",
    "X45n0768_001:0554a17": "有六。一。辨教起因緣。二。約諸藏所攝。三。顯教義分齊。",
    "X45n0768_001:0554a18": "四。明教所被機。五。論能詮教體。六。示所詮宗趣。",
    "X45n0768_001:0554a19": "【記】懸敘六門。葢有綸緒。何者。夫聖人所作。必不徒",
    "X45n0768_001:0554a20": "然。茲論發興。有何所以。故受之以教起因緣也。名",
    "X45n0768_001:0554a21": "教既興。已知由漸。釋氏之學。三藏統收。約法約人。",
    "X45n0768_001:0554a22": "如何攝屬。故受之以諸藏所攝也。論藏通乎大小。",
    "X45n0768_001:0554a23": "菩薩有其權實。不以義求。罔知旨趣。此論詮法。分",
    "X45n0768_001:0554a24": "齊至何。故受之以教義分齊也。教所詮義。以知至",
    "X45n0768_001:0554b01": "極。未委何等機宜。於此悟入。故受之以教所被機",
    "X45n0768_001:0554b02": "也。所詮所被。既已昭然。未審能詮。以何為體。故受",
    "X45n0768_001:0554b03": "之以能詮教體也。教體既明。教下所詮。宗於何事。",
    "X45n0768_001:0554b04": "宗之畢竟。趣向於何。故受之以所詮宗趣也。凡是",
    "X45n0768_001:0554b05": "教興。悉須具此。故今懸敘。止斯六門。謂論所因故。",
    "X45n0768_001:0554b06": "論所攝故。論所詮故。論所被故。論所依故。論宗歸",
    "X45n0768_001:0554b07": "故。然原本疏中開章。具列十門。前六同此。但於此",
    "X45n0768_001:0554b08": "後。更列四門。謂釋論題目。造論時代。翻譯年月。隨",
    "X45n0768_001:0554b09": "文解釋。如次至十也。今錄本疏中。不依彼列者。以",
    "X45n0768_001:0554b10": "是懸敘義門。不欲雜於別解文義。故將後四。合在",
    "X45n0768_001:0554b11": "隨文註解之中。由是懸敘。但有六段。",
    "X45n0768_001:0554b12": "△次詳釋(六)初起因。二藏攝。三教義。四被機。五能",
    "X45n0768_001:0554b13": "詮。六宗趣。初起因(二)。初總標。次別釋。初總標。",
    "X45n0768_001:0554b14": "初辨教起因緣者。有十徵釋。以顯十因。",
    "X45n0768_001:0554b15": "【記】十徵釋者。十段之中。皆初一句是徵。餘皆釋也。",
    "X45n0768_001:0554b16": "顯十因者。謂有十翻。先問後答。以顯造論十種緣",
    "X45n0768_001:0554b17": "起也。",
    "X45n0768_001:0554b18": "△次別釋(十)。初智辯。二法化。三巧示。四顯明。五依",
    "X45n0768_001:0554b19": "本。六藉力。七為義。八因緣。九由起。十機益。初智",
    "X45n0768_001:0554b20": "辯。",
    "X45n0768_001:0554b21": "一。依何智。謂依論主洞契心源之智。隨機巧妙之辯。",
    "X45n0768_001:0554b22": "【記】一句。徵也。依何智者。起論之體。莫先於智。無智",
    "X45n0768_001:0554b23": "不能起論。故佛法中。智為根本也。斯則因明論。六",
    "X45n0768_001:0554b24": "因之中智生因也。以有智故有義。有義故立言。故",
    "X45n0768_001:0554c01": "此十中。先責其智。謂依下。釋也。然菩薩之智。有權。",
    "X45n0768_001:0554c02": "有實。實智詣理。虗通往來。符會真體。名洞契心源。",
    "X45n0768_001:0554c03": "心源。即無相真理也。契此理故。名無生忍。即根本",
    "X45n0768_001:0554c04": "智也。權智幹事。建立佛法。成就眾生。隨其根性。授",
    "X45n0768_001:0554c05": "與法藥。令得服行。名隨機巧妙之辯。謂順其根欲",
    "X45n0768_001:0554c06": "上中下品。故曰隨機。言無疎拙。曲成萬物而不遺。",
    "X45n0768_001:0554c07": "故名之為巧。巧無巧相。不可以言議思度。故名妙",
    "X45n0768_001:0554c08": "也。此智騰之於口。故名為辯。此辯有四有七。四謂",
    "X45n0768_001:0554c09": "四無礙辯。即法。義。詞。樂說也。亦名四無礙智。但在",
    "X45n0768_001:0554c10": "心在口用處不同。故得智辯之名。其體一也。七辯",
    "X45n0768_001:0554c11": "者。一。捷辯。卒答不思。須即言故。二。無斷辯。相續連",
    "X45n0768_001:0554c12": "環而無竭故。三。迅辯。明於理事。心無癡闇。言音迅",
    "X45n0768_001:0554c13": "疾。如懸河故。四。隨應辯。應於時機。無差異故。五。無",
    "X45n0768_001:0554c14": "疎謬辯。所說契理。無差失故。六豐義味辯。名數理",
    "X45n0768_001:0554c15": "事。皆無量故。七。一切世間最上妙辯。此辯有五德。",
    "X45n0768_001:0554c16": "一。甚深如雷。二。清徹遠聞。三。其聲哀雅。如迦陵頻",
    "X45n0768_001:0554c17": "伽。四。能令眾生。入心愛敬。五。若有聞者。歡喜無厭",
    "X45n0768_001:0554c18": "具此五者。名最上也。此上四七之辯。皆因本智證",
    "X45n0768_001:0554c19": "理而後得故。名後得智。巧妙之相。在三四兩門。然",
    "X45n0768_001:0554c20": "聖智圓通。必須理事雙照。隨闕一種。則非圓智。今",
    "X45n0768_001:0554c21": "論主迹居八地。正證無生。入真如門。即根本實智",
    "X45n0768_001:0554c22": "照生滅門。隨彼事量。一一觀察。知機設化。應根巧",
    "X45n0768_001:0554c23": "說。即後得權智。權實二智。隨用雖殊。然體無二。依",
    "X45n0768_001:0554c24": "此一體圓智而建立論文。故十地論。稱歎說者。有",
    "X45n0768_001:0555a01": "三辯才智。謂真實智。體性智。果智。前二即根本後",
    "X45n0768_001:0555a02": "得。後一即後得之用。謂依體性。起巧妙說。故言果",
    "X45n0768_001:0555a03": "也。今此所明。通前三智也。",
    "X45n0768_001:0555a04": "△二法化。",
    "X45n0768_001:0555a05": "二。示何法。謂一心。二門。三大。四信。五行等法。",
    "X45n0768_001:0555a06": "【記】示何法者。已知論主所依。非是下凡有漏之識。",
    "X45n0768_001:0555a07": "但依二智無漏建立。凡所有言。盡合真理。契會時",
    "X45n0768_001:0555a08": "機。必無過矣。如其所示。是何法門。令彼信解修斷",
    "X45n0768_001:0555a09": "入證耶。故此徵之。謂一心下。釋也。然大乘法體。是",
    "X45n0768_001:0555a10": "眾生諸佛無二真源。不分染淨真妄差別。而能具",
    "X45n0768_001:0555a11": "攝一切諸法。寂焉不動。靈鑒無昧。故名一心。而此",
    "X45n0768_001:0555a12": "心體。非真非妄。能真能妄。故開二門。門者無壅。虗",
    "X45n0768_001:0555a13": "通往來。出入自在。開闔無妨之謂也。依心無相。立",
    "X45n0768_001:0555a14": "真如門。依心具法。立生滅門。二門互通。開闔自在。",
    "X45n0768_001:0555a15": "俱以一心為源。故云心真如心生滅也。三大者。即",
    "X45n0768_001:0555a16": "二門下所示之義。謂真如門。唯示體大。生滅門。具",
    "X45n0768_001:0555a17": "示三大。故下論云。是心真如相。即示摩訶衍體故。",
    "X45n0768_001:0555a18": "是心生滅因緣相。能示摩訶衍自體相用故。四信",
    "X45n0768_001:0555a19": "者。謂信真如及三寶也。信心是一。信境有四。故成",
    "X45n0768_001:0555a20": "四信。故下論云。一者。信根本。所謂樂念真如法故。",
    "X45n0768_001:0555a21": "乃至佛法僧。常念親近修習如實行故。五行。謂行",
    "X45n0768_001:0555a22": "布施。持戒。忍辱。精進。止觀之法。成就前來四種信",
    "X45n0768_001:0555a23": "心。令成根不退。入正道故。如下廣明。所言等者。法",
    "X45n0768_001:0555a24": "相至多。今疏從一至五增數略列。不及多云。故言",
    "X45n0768_001:0555b01": "等也。若具言之。即二覺。四位。四相。四鏡。三細。六麤",
    "X45n0768_001:0555b02": "等。不能廣引。然疏列雖少。無法不該。以生滅一門。",
    "X45n0768_001:0555b03": "具明世出世間一切法故。此等皆是所示之法。雖",
    "X45n0768_001:0555b04": "通云示。然示義有別。謂於上諸法。示令信解行斷",
    "X45n0768_001:0555b05": "證等。配文可見。由是疏中通云示也。",
    "X45n0768_001:0555b06": "△三巧示。",
    "X45n0768_001:0555b07": "三。云何示。謂以巧便。開一味大乘。作法義二種。分一",
    "X45n0768_001:0555b08": "心法。復作二門。析一義理。復為三大。由此善巧而得",
    "X45n0768_001:0555b09": "開示。",
    "X45n0768_001:0555b10": "【記】云何示者。上之所列。但是所示之法。未知作何",
    "X45n0768_001:0555b11": "方便而顯示之。巧。謂權巧。便。謂方便。此屬論主能",
    "X45n0768_001:0555b12": "示之智。一味大乘。即一心真理。不分染淨因果凡",
    "X45n0768_001:0555b13": "聖空有等異。故云一味。揀對二乘。故名大乘。此之",
    "X45n0768_001:0555b14": "法體。以智冥符。離諸分別。乃云一味。若依言說示。",
    "X45n0768_001:0555b15": "即開為二。謂法。義也。故論云。摩訶衍者。總說有二",
    "X45n0768_001:0555b16": "種。一者法。二者義。仍開法為二門。演義為三大。故",
    "X45n0768_001:0555b17": "論云。依一心法。有二種門。一者心真如門。二者心",
    "X45n0768_001:0555b18": "生滅門。又云。所言義者。則有體相用三種等。備如",
    "X45n0768_001:0555b19": "前引。由此下。結指善權。謂論主以一實智。證無分",
    "X45n0768_001:0555b20": "別一味真理。以方便力。為眾生故。善用巧便。而開",
    "X45n0768_001:0555b21": "一味成多法門。多無多相。不違一味。故名善巧。開",
    "X45n0768_001:0555b22": "即演一為多。示即顯令生解也。",
    "X45n0768_001:0555b23": "△四顯明。",
    "X45n0768_001:0555b24": "四。以何顯。謂妙音善字。譬喻宗因。能令義理明了顯",
    "X45n0768_001:0555c01": "現。",
    "X45n0768_001:0555c02": "【記】以何顯者。意責前之善巧。乃是展彼義門。令一",
    "X45n0768_001:0555c03": "成多。今欲令此義理。皎然可見。由何方便而得顯",
    "X45n0768_001:0555c04": "明。以。由。顯。明也。音即音聲。字。即文字。聲無聲相。字",
    "X45n0768_001:0555c05": "無字相。故云妙善。謂論主於權實無礙智上。流演",
    "X45n0768_001:0555c06": "聲名句文。是無漏善性所攝。不同凡夫屬於無記。",
    "X45n0768_001:0555c07": "故淨名云。夫說法者。無說無示。斯則唯為開導利",
    "X45n0768_001:0555c08": "益眾生。不依文字也。華嚴十地品中。喻空中風畵",
    "X45n0768_001:0555c09": "等。皆顯聲名句文。非有非無也。斯皆謂之妙音善",
    "X45n0768_001:0555c10": "字。譬。比也。喻。曉也。即以近事比類。令於深法得曉",
    "X45n0768_001:0555c11": "了故。無著云。喻者。見邊義。謂以所見邊。與未所見",
    "X45n0768_001:0555c12": "邊。和合正說。名之為喻。師子覺云。所見邊者。謂已",
    "X45n0768_001:0555c13": "顯了分。未所見邊者。謂未顯了分。以顯了分。顯未",
    "X45n0768_001:0555c14": "顯了分。令義平等。所有正說。名為立喻。然有二種。",
    "X45n0768_001:0555c15": "一者同法。二者異法。同法者。若於是處。顯因同品。",
    "X45n0768_001:0555c16": "決定有性。謂若所作。見彼無常。譬如缾等。異法者。",
    "X45n0768_001:0555c17": "若於是處。說所立無。因偏非有。謂若是常。見非所",
    "X45n0768_001:0555c18": "作。如虗空等。然離十過。方為正喻。同喻五過。謂能",
    "X45n0768_001:0555c19": "立法不成。所立法不成。俱不成。無合。倒合。異喻五",
    "X45n0768_001:0555c20": "過。謂所立法不遣。能立法不遣。俱不遣。不離。倒離。",
    "X45n0768_001:0555c21": "宗。謂所成立法。因。即宗家因由所以。與前譬喻。皆",
    "X45n0768_001:0555c22": "為能立。故因明論云。由宗因喻多言。開示諸有問",
    "X45n0768_001:0555c23": "者未了義故。然宗者。有體。有依。依有能別所別。依",
    "X45n0768_001:0555c24": "體之上。共離九過。方為正宗。謂現量相違。比量相",
    "X45n0768_001:0556a01": "違。世間相違。自教相違。自語相違。能別不極成。所",
    "X45n0768_001:0556a02": "別不極成。俱不極成。相符極成。因有三相。謂徧是",
    "X45n0768_001:0556a03": "宗法性。同品定有性。異品徧無性。然因有二種。謂",
    "X45n0768_001:0556a04": "生因。了因。生因如種生芽。了因如燈照物。然此二",
    "X45n0768_001:0556a05": "因。各有三種。生因三者。一。言生因。二。智生因。三。義",
    "X45n0768_001:0556a06": "生因。了因三者。一。智了因。二。言了因。三。義了因。廣",
    "X45n0768_001:0556a07": "如彼疏。然此因支。離十四過。方為正因。謂兩俱不",
    "X45n0768_001:0556a08": "成。隨一不成。所依不成。猶豫不成。共不定。不共不",
    "X45n0768_001:0556a09": "定。同品一分轉異品徧轉。異品一分轉同品徧轉。",
    "X45n0768_001:0556a10": "俱品一分轉。決定相違。法自相相違。法差別相違。",
    "X45n0768_001:0556a11": "有法自相相違。有法差別相違。然此三支。共離三",
    "X45n0768_001:0556a12": "十三過。并諸闕減等。今非正意。不能具陳。然今論",
    "X45n0768_001:0556a13": "中。雖說宗因譬喻。不同因明三事合集。成於比量。",
    "X45n0768_001:0556a14": "但今文中。或單舉宗義。或雙舉宗因。或舉宗喻。或",
    "X45n0768_001:0556a15": "舉因喻。如下論云。一者法。二者義。此之法義。但是",
    "X45n0768_001:0556a16": "因明前陳後說。有法及法。如立量云。一心是有法。",
    "X45n0768_001:0556a17": "定具三大故為宗。因云以有真如生滅二相故。此",
    "X45n0768_001:0556a18": "但舉其宗因而不引喻。或云。真如是有法。定不可",
    "X45n0768_001:0556a19": "立不可遣故為宗。因云以一切法悉皆真故皆同",
    "X45n0768_001:0556a20": "如故。此亦但舉宗因也。餘皆例知。若以此論對五",
    "X45n0768_001:0556a21": "性宗。具足三支。應立量云。一真如性是有法。定能",
    "X45n0768_001:0556a22": "隨緣故為宗。因云是有為法平等所依故。同喻如",
    "X45n0768_001:0556a23": "虗空。能令下。結指。謂前妙音等為能顯。法義理趣",
    "X45n0768_001:0556a24": "為所顯。由前巧便。遂令義理明顯可見也。此上二",
    "X45n0768_001:0556b01": "段。即前洞契巧妙之相。上之巧便。即前智也。同記",
    "X45n0768_001:0556b02": "心輪。此之音顯。即前辯也。同佛正教神通輪矣。",
    "X45n0768_001:0556b03": "△五依本。",
    "X45n0768_001:0556b04": "五。依何本。謂依佛聖言。及正道理。定量為本。",
    "X45n0768_001:0556b05": "【記】依何本者。此徵菩薩造論。必有所憑。若無依據。",
    "X45n0768_001:0556b06": "便同虗誕。佛聖言。即至教量。正道理。即比量。定量。",
    "X45n0768_001:0556b07": "即現量。至教者。謂一切智人。無所不鑒。具足五語。",
    "X45n0768_001:0556b08": "言必誠諦。依此立論。決定可信。無有虗妄。故取為",
    "X45n0768_001:0556b09": "本。聖言之語。通於三乘。餘人有所不知。由是揀之。",
    "X45n0768_001:0556b10": "故言佛也。次先標比量者。以論宗經故。比量者。謂",
    "X45n0768_001:0556b11": "藉眾相而觀於義。眾相者。謂因三相。由彼為因。於",
    "X45n0768_001:0556b12": "所比宗義。有正智生。了知有火。或無常等。今言正",
    "X45n0768_001:0556b13": "道理者。為簡一切邪謬因故。若因不正。宗義亦邪。",
    "X45n0768_001:0556b14": "由是故言正道理也。現量者。謂無分別。若有正智。",
    "X45n0768_001:0556b15": "於色等義。離名種等所有分別。現現別轉。故名現",
    "X45n0768_001:0556b16": "量。此有四類。一。五識身。二。五俱意。三。諸自證。四。一",
    "X45n0768_001:0556b17": "切定心。此上四種。皆現量也。今言定量者。以此四",
    "X45n0768_001:0556b18": "義。緣色等境。是決定故。亦可前正道理中。具含二",
    "X45n0768_001:0556b19": "量。謂比度生解及自證知。俱無謬妄。咸正道理。定",
    "X45n0768_001:0556b20": "量一句。總指三量。俱是決定。取此為本。可信從故。",
    "X45n0768_001:0556b21": "△六藉力。",
    "X45n0768_001:0556b22": "六。藉何力。謂歸命三寶。請加承力。",
    "X45n0768_001:0556b23": "【記】藉何力者。此責論主依經造論。上欲契聖。下欲",
    "X45n0768_001:0556b24": "利凡。流至後代。破邪立正。俾世世不絕。燈燈無盡。",
    "X45n0768_001:0556c01": "為用自力。為假他威耶。歸三寶者。謂三寶吉祥。一",
    "X45n0768_001:0556c02": "切眾生最勝良田。有歸依者。能辦大事。生諸福智。",
    "X45n0768_001:0556c03": "能離生死。得涅槃樂。故佛滅度。凡諸弟子所有著",
    "X45n0768_001:0556c04": "述。皆歸三寶。示學有宗。不自專己。離過失故。今乞",
    "X45n0768_001:0556c05": "威加。承力而作。必至後代。人無不信。然加有二種。",
    "X45n0768_001:0556c06": "一。顯加。謂現身說法。二。冥加。但闇增智慧。今通此",
    "X45n0768_001:0556c07": "二也。能歸所歸。如下廣釋。",
    "X45n0768_001:0556c08": "△七為義。",
    "X45n0768_001:0556c09": "七。為何義。謂助佛揚化。摧邪顯正。護持遺法。令久住",
    "X45n0768_001:0556c10": "世。報如來恩。",
    "X45n0768_001:0556c11": "【記】為何義者。此責既假三寶威加。造立茲論。有何",
    "X45n0768_001:0556c12": "義意。切慕此耶。助揚化者。如助謂贊輔。揚。謂發揮。化。",
    "X45n0768_001:0556c13": "謂教導。是則贊輔如來。發揮法門。教導羣品。以十",
    "X45n0768_001:0556c14": "方諸佛。迭為師資。互相贊弼。令法道流行。眾生受",
    "X45n0768_001:0556c15": "化。今論主示居因位。師我牟尼。宗經造論。故云助",
    "X45n0768_001:0556c16": "化。摧邪顯正者。謂如來在日。邪見者佛自調伏。佛",
    "X45n0768_001:0556c17": "滅度後。苟有斯類。人無制止。今論主為摧彼邪徒。",
    "X45n0768_001:0556c18": "令邪教不興。立我正法。令生正見故。下論中顯示",
    "X45n0768_001:0556c19": "正義。對治邪執。是也。護持遺法者。謂佛所說法門。",
    "X45n0768_001:0556c20": "至滅度後。總名遺法。今造論發揚。令無墜地者。名",
    "X45n0768_001:0556c21": "為護持。展轉弘傳。燈燈不絕。以至來劫。名久住世。",
    "X45n0768_001:0556c22": "報如來恩者。佛留教法。意在傳弘。展轉度人。令至",
    "X45n0768_001:0556c23": "大果。若不傳演。逆佛本懷。是謂辜恩。苟能顯發妙",
    "X45n0768_001:0556c24": "門。光昭大教。眾生獲益。不絕大猷。斯則順合佛心。",
    "X45n0768_001:0557a01": "雅稱宗祖。名為報恩也。故智論云。假使頂戴經塵",
    "X45n0768_001:0557a02": "劫。身為牀座徧三千。若不傳法利眾生。畢竟無能",
    "X45n0768_001:0557a03": "報恩者。若有傳持正法藏。宣揚教理度羣生。修習",
    "X45n0768_001:0557a04": "一念契真如。此是真報如來者。然上五句。說有二",
    "X45n0768_001:0557a05": "意。一則各自別說。一句是一意。謂助佛揚化故。摧",
    "X45n0768_001:0557a06": "邪故。顯正故等。二則躡迹通論。從一至五。展轉相",
    "X45n0768_001:0557a07": "由。即助佛揚化者。為摧邪故。摧邪為顯正故。乃至",
    "X45n0768_001:0557a08": "報如來恩故。",
    "X45n0768_001:0557a09": "△八因緣。",
    "X45n0768_001:0557a10": "八。以何因緣。謂令眾生。離一切苦。得究竟樂。",
    "X45n0768_001:0557a11": "【記】以何緣者。此責如上所為。本緣何事耶。令眾生",
    "X45n0768_001:0557a12": "者。三聚五性一切眾生也。離一切苦者。離三苦八",
    "X45n0768_001:0557a13": "苦分段變易二生死苦也。得究竟樂者。謂得無上",
    "X45n0768_001:0557a14": "菩提覺法樂。無上涅槃寂靜樂。一得永得。更無退",
    "X45n0768_001:0557a15": "者。揀異人天二乘。故云究竟。",
    "X45n0768_001:0557a16": "△九由起。",
    "X45n0768_001:0557a17": "九。由何起。謂由菩薩大悲。愍物迷謬。",
    "X45n0768_001:0557a18": "【記】由何起者。此責菩薩造論之心。因何而起。大悲",
    "X45n0768_001:0557a19": "者。即同體無緣。揀非愛見。故云大也。愍。謂哀愍。即",
    "X45n0768_001:0557a20": "能悲之心。物。謂眾生。即所悲之境。凡夫戀生死。執",
    "X45n0768_001:0557a21": "常樂我淨。故云迷。二乘愛涅槃。著無常等四。非其",
    "X45n0768_001:0557a22": "正趣。認以為正。故名為謬。造論為彼。令反迷為悟。",
    "X45n0768_001:0557a23": "捨偏入圓也。",
    "X45n0768_001:0557a24": "△十機益。",
    "X45n0768_001:0557b01": "十。機何益。謂令生信。得聞思修慧。證入因滿。",
    "X45n0768_001:0557b02": "【記】機何益者。既為眾生造論。其有被此化者。得何",
    "X45n0768_001:0557b03": "利益。謂令下。有四益。信。謂十信。聞思修慧。即三賢。",
    "X45n0768_001:0557b04": "證入。即十地。因滿。即究竟位。此則未信者令信。未",
    "X45n0768_001:0557b05": "解者令解。未行者令行。未證者令證。未涅槃者令",
    "X45n0768_001:0557b06": "得涅槃。始從凡夫。終至等覺。受斯化者。咸得利益。",
    "X45n0768_001:0557b07": "本疏則云六益。謂信。及三慧。證入。因滿。大同小異。",
    "X45n0768_001:0557b08": "開合兩通。然上十因。意義相續。若不料簡。寧免混",
    "X45n0768_001:0557b09": "然。今近取譬。令無所惑。如構大廈。先。要有解(起造之解。",
    "X45n0768_001:0557b10": "合二智也)。次。列所造(廳堂痒序等。合一心二門三大等)。三。明其相(間架向背",
    "X45n0768_001:0557b11": "等。合分三大等)。四。能造器(斤斧墨尺等。合妙音善字等)。五。有所憑準(依經",
    "X45n0768_001:0557b12": "依匠。合三量等)。六。旁藉陰功(禴祭先靈。合三寶加祐)。七。上安所尊(父母",
    "X45n0768_001:0557b13": "等。合報佛恩)。八。下癊來裔(子孫男女。合為眾生)。九。念情深厚(有恩有愛。",
    "X45n0768_001:0557b14": "合大悲愍物)。十。各得所安(隨彼穩便。合信解入證)。如上配合。顯然",
    "X45n0768_001:0557b15": "不同。由是十文。無相濫矣。又此十中。有因有緣。有",
    "X45n0768_001:0557b16": "通有別。通則因緣不分。謂此十段。總是造論因由",
    "X45n0768_001:0557b17": "緣起故。別則第九為因。第八為緣。前六則因緣所",
    "X45n0768_001:0557b18": "資。七十則因緣之果。又此十中。不出悲智。謂第一",
    "X45n0768_001:0557b19": "是智。第九是悲。二三四五六七。是智之相。八十二",
    "X45n0768_001:0557b20": "門。是悲之相也。然論文之中。自有八種因緣。與此",
    "X45n0768_001:0557b21": "有同有異。同則疏論兩文。不出悲智二種。異則論",
    "X45n0768_001:0557b22": "中但直述自己所懷。為法利物。疏則具敘論主化",
    "X45n0768_001:0557b23": "智巧便。妙權開示。承力護法。上報下化。問。論中何",
    "X45n0768_001:0557b24": "故不具敘耶。答。疏敘他意。故可具陳。論主述已。但",
    "X45n0768_001:0557c01": "明所為。若同疏中。便成自伐。故不具敘。",
    "X45n0768_001:0557c02": "△二藏攝。二初標門。二釋義。初標門。",
    "X45n0768_001:0557c03": "二。約諸藏所攝者。",
    "X45n0768_001:0557c04": "【記】三二不一。故云諸。皆能含攝。故名藏。謂明此論。",
    "X45n0768_001:0557c05": "於三二中。攝屬何藏。",
    "X45n0768_001:0557c06": "△二釋義。",
    "X45n0768_001:0557c07": "三藏之中。對法藏攝。二藏之中。菩薩藏攝。",
    "X45n0768_001:0557c08": "【記】三藏者。經。律。論也。此約所詮戒定慧學增勝而",
    "X45n0768_001:0557c09": "立。謂詮定增勝。名為經藏。詮戒增勝。名為律藏。詮",
    "X45n0768_001:0557c10": "慧增勝。名謂論藏。言增勝者。以一一藏。通餘二故。",
    "X45n0768_001:0557c11": "第一經藏者。梵云欲底修多羅。或云修妬路。素呾",
    "X45n0768_001:0557c12": "纜。此云契經。契。謂契當所詮法義。契合所化機心。",
    "X45n0768_001:0557c13": "經。謂貫穿所說義理。令無散失。攝持所化物機。使",
    "X45n0768_001:0557c14": "無顛墜。故佛地論云。貫穿攝持所應說義。及所被",
    "X45n0768_001:0557c15": "機。故契經即藏。持業釋也。第二律藏者。梵語毗奈",
    "X45n0768_001:0557c16": "耶。或云毗尼。或云毗那耶。義翻為律。以明持犯法",
    "X45n0768_001:0557c17": "則軌度。有如此方條法之制。取此類也。律。法也。古",
    "X45n0768_001:0557c18": "翻為調伏。謂調鍊三業。制伏過非。調鍊則通於止",
    "X45n0768_001:0557c19": "作。制伏則唯明止惡。或翻為滅。謂身語意惡。焚燒",
    "X45n0768_001:0557c20": "行人。義同火然。戒能止滅故。或云清涼。以能息惡",
    "X45n0768_001:0557c21": "炎熾相故。此則俱就所詮之行彰名。調伏之藏等。",
    "X45n0768_001:0557c22": "依主釋也。第三論藏者。梵語阿毗達磨。此云對法。",
    "X45n0768_001:0557c23": "法則所對之境。謂無為涅槃。及四真諦。對即能對",
    "X45n0768_001:0557c24": "之心。謂理量二智。此二對彼。妙盡理源。揀擇法相。",
    "X45n0768_001:0558a01": "分明指掌。如對目前。名為對法。即對法之藏。依主",
    "X45n0768_001:0558a02": "釋也。此論屬彼。定非經律。故云對法藏攝。問。瑜伽",
    "X45n0768_001:0558a03": "論說。謂諸一切了義經典。循環研覈摩呾哩迦。據",
    "X45n0768_001:0558a04": "此。則對法藏攝。亦是佛說。此論既是佛滅度後。菩",
    "X45n0768_001:0558a05": "薩所造。何得亦入對法藏耶。答。佛所說法。有其三",
    "X45n0768_001:0558a06": "種。一。佛自說。二。加他說。三。懸記說。今則後說也。故",
    "X45n0768_001:0558a07": "摩耶經云。佛記馬鳴。然正法炬。滅邪見幢。善說法",
    "X45n0768_001:0558a08": "要。既蒙懸記。即同佛言。故得此攝。問。若言懸記。故",
    "X45n0768_001:0558a09": "得入論藏者。豈佛滅後。一切造論菩薩。盡是懸記",
    "X45n0768_001:0558a10": "耶。由斯難故。今助一解。以佛所說。雖有論議。並屬",
    "X45n0768_001:0558a11": "經藏。以十二部。俱名經故。菩薩造者。但名為論。或",
    "X45n0768_001:0558a12": "宗彼經。或隨解釋。故此所攝。亦不相違。二藏者。此",
    "X45n0768_001:0558a13": "則約人所立也。謂於三藏之中。詮示大乘理行果",
    "X45n0768_001:0558a14": "故。名菩薩藏。詮示小乘理行果故。名聲聞藏。故莊",
    "X45n0768_001:0558a15": "嚴論。及攝大乘說。由上下乘差別。故有聲聞及菩",
    "X45n0768_001:0558a16": "薩藏。然約人說。人有三乘。合分三藏。以緣覺人。多",
    "X45n0768_001:0558a17": "不藉教。出無佛世。或出佛世。即攝屬聲聞。以四法",
    "X45n0768_001:0558a18": "之中。理果同故。由是但立二種藏也。若據教行有",
    "X45n0768_001:0558a19": "別。亦可開為三藏。故普超三昧經。及入大乘論說。",
    "X45n0768_001:0558a20": "以約別義。開為三藏。今依莊嚴等論。約於同義。合",
    "X45n0768_001:0558a21": "為二藏。開之與合。各隨一意耳。然三藏之中。各具",
    "X45n0768_001:0558a22": "二藏。二藏之內。各有三藏。但約人約法。分此二三。",
    "X45n0768_001:0558a23": "廣如圓覺疏所辨。菩薩藏攝者。以是大乘。非詮小",
    "X45n0768_001:0558a24": "故。故此所攝。",
    "X45n0768_001:0558b01": "△三教義(二)。初總標。二別列。初總標。",
    "X45n0768_001:0558b02": "三。顯教義分齊者。有二。",
    "X45n0768_001:0558b03": "【記】教是能詮。義即所詮。以所詮義。顯能詮教。即知",
    "X45n0768_001:0558b04": "此教分齊所至也。",
    "X45n0768_001:0558b05": "△二別列(二)。初教。二法。初教(二)。先開章。次釋義。",
    "X45n0768_001:0558b06": "先開章。",
    "X45n0768_001:0558b07": "一。約教詮法通局顯分齊。謂以義分教。教類有五。",
    "X45n0768_001:0558b08": "【記】詮法通局者。通則大乘終頓圓。以被機廣故。詮",
    "X45n0768_001:0558b09": "義深故。局即小乘及大乘始教。以詮法淺故。被機",
    "X45n0768_001:0558b10": "狹故。又深必該淺。故云通。淺不至深。故云局。又一",
    "X45n0768_001:0558b11": "經能含多教。故云通。一經唯詮一教。故云局。以義",
    "X45n0768_001:0558b12": "分教者。由諸家多約時分教。有所未允。遂招諍論。",
    "X45n0768_001:0558b13": "敘彼如別所明。今以義分。故無舛謬。此則義為能",
    "X45n0768_001:0558b14": "分。教為所分。得知教之淺深者。由所詮義。有近遠",
    "X45n0768_001:0558b15": "故。",
    "X45n0768_001:0558b16": "△次釋義(二)。初總敘諸教。二與論相攝。初總敘",
    "X45n0768_001:0558b17": "諸教(五)。初小教。二始教。三終教。四頓教。五圓教",
    "X45n0768_001:0558b18": "初小教。",
    "X45n0768_001:0558b19": "一。小乘教。但說我空。縱少說法空。亦不明顯。但依六",
    "X45n0768_001:0558b20": "識三毒。建立染淨根本。未盡法源。故多諍論。",
    "X45n0768_001:0558b21": "【記】小乘者。運小根至小果故。如羊鹿車。但能引輕。",
    "X45n0768_001:0558b22": "不能致遠。故名小也。但說下。釋相也。即正辨所詮。",
    "X45n0768_001:0558b23": "之理。但。猶獨也。唯也。我空者。此教所明。凡有所為。",
    "X45n0768_001:0558b24": "皆因緣力。中無主宰。故為我空。縱少說者。阿含經",
    "X45n0768_001:0558c01": "云。無是老死。無誰老死。既言無是老死。即是法空",
    "X45n0768_001:0558c02": "之義。雖有此說。以百無一分。故云少說。但標而已。",
    "X45n0768_001:0558c03": "更不解釋。故不明顯。以非教之正意故。今望大乘",
    "X45n0768_001:0558c04": "分明顯了義邊。故名為但。如河少水。亦名無水故。",
    "X45n0768_001:0558c05": "但依下。所依根本。六識者。即前六識。彼教三宗。所",
    "X45n0768_001:0558c06": "說有異。謂經部無別心所。有部有別心所。覺天所",
    "X45n0768_001:0558c07": "說。唯一意識。隨六根轉。無別六異。三毒者。貪瞋癡",
    "X45n0768_001:0558c08": "使。害物最深。能損法身慧命。故受毒稱。染淨者。若",
    "X45n0768_001:0558c09": "以此三為能熏。現在色心為所熏。造業受生。輪轉",
    "X45n0768_001:0558c10": "三界。此為染根本。若以無貪等三為能熏。現在色",
    "X45n0768_001:0558c11": "心為所熏。斷煩惱。出三界。此為淨根本。染之與淨。",
    "X45n0768_001:0558c12": "由三有無。除此更無所依。故云但也。未盡下。結成",
    "X45n0768_001:0558c13": "不了。不達如來藏心。本具無漏功德。故未盡淨法",
    "X45n0768_001:0558c14": "之源。不了根本不覺。是有漏因。故未盡染法之源。",
    "X45n0768_001:0558c15": "此教尚不詮七八二識。豈況無明法性耶。故云未",
    "X45n0768_001:0558c16": "盡等。多諍論者。二十部分宗。各不相與。如羣盲摸",
    "X45n0768_001:0558c17": "象。紛然是非。故云諍論。苟盡其源。安見如此。",
    "X45n0768_001:0558c18": "△二始教。",
    "X45n0768_001:0558c19": "二。大乘始教。亦名分教。於中但說諸法皆空。未盡大",
    "X45n0768_001:0558c20": "乘法理。故名為始。但說一切法相。有不成佛。故名為",
    "X45n0768_001:0558c21": "分。",
    "X45n0768_001:0558c22": "【記】大乘者。運大根至大果故。如牛車引重。可以致",
    "X45n0768_001:0558c23": "遠。故名大乘。下四雖權實有異。以通對小乘。故總",
    "X45n0768_001:0558c24": "名大乘也。始分二教者。且標兩名。此中二教。各詮",
    "X45n0768_001:0559a01": "一義。是謂空。相。非謂一教而有二名。但說下。明所",
    "X45n0768_001:0559a02": "詮理。即諸部般若。明心境染淨等並空。始自色心。",
    "X45n0768_001:0559a03": "終乎種智。無不如幻。故云皆空。般若云。無色無受",
    "X45n0768_001:0559a04": "想行識。乃至無智亦無得等。又經云。若有一法勝",
    "X45n0768_001:0559a05": "過涅槃。我亦說為如夢幻等。未盡下。判為不了。大",
    "X45n0768_001:0559a06": "乘法理。不空不有。而空而有。既但說空。當知未盡。",
    "X45n0768_001:0559a07": "故法鼓經云。一切空經。是有餘說。中論云。空是大",
    "X45n0768_001:0559a08": "乘初門。故言始也。又云。以有空義故。一切法得成。",
    "X45n0768_001:0559a09": "但說下。即分教也。一切法相者。明所詮。法。然一切",
    "X45n0768_001:0559a10": "言。不出五位一百法。謂一者心法。有八。二者心所",
    "X45n0768_001:0559a11": "有法。有五十一。三者色法。有十一。四者不相應行",
    "X45n0768_001:0559a12": "法。有二十四。五者無為法。有六。縱說真如無為。是",
    "X45n0768_001:0559a13": "諸法性。亦墮法相之數。故云但說。有不成佛下。判",
    "X45n0768_001:0559a14": "為不了。謂五性之中。定性二乘。無性闡提。及不定",
    "X45n0768_001:0559a15": "性中三分之二。必不成佛。既不皆成。即名為分。",
    "X45n0768_001:0559a16": "△三終教。",
    "X45n0768_001:0559a17": "三。終教。亦名實教。說如來藏。隨緣成阿賴耶識。緣起",
    "X45n0768_001:0559a18": "無性。一切皆如。定性二乘。無性闡提。悉當成佛。方盡",
    "X45n0768_001:0559a19": "大乘至極之說。故名為終。以稱實理。故名為實。",
    "X45n0768_001:0559a20": "【記】終實二教者。標名也。此只一教。以對前二。故立",
    "X45n0768_001:0559a21": "二名。非同於前二教異也。說如來下。順明緣起。即",
    "X45n0768_001:0559a22": "生滅門。故下論云。心生滅者。依如來藏故。有生滅",
    "X45n0768_001:0559a23": "心。所謂不生不滅。與生滅和合。非一非異。名阿黎",
    "X45n0768_001:0559a24": "耶識等。即前云不變性而緣起。緣起下。逆明緣性。",
    "X45n0768_001:0559b01": "即真如門。故論云。心真如者。即是一法界大總相",
    "X45n0768_001:0559b02": "法門體。所謂心性不生不滅。乃至一切法不可說",
    "X45n0768_001:0559b03": "不可念。故名真如。即前云不捨緣而即真也斯則",
    "X45n0768_001:0559b04": "從本起末。故云隨緣。末即同本。故云無性。如範金",
    "X45n0768_001:0559b05": "為器。器即是金。定性等者。三聚五性一切眾生。皆",
    "X45n0768_001:0559b06": "有如來藏心。總皆成佛。故涅槃經云。凡有心者。定",
    "X45n0768_001:0559b07": "當作佛。圓覺云。有性無性。齊成佛道。上皆明所詮",
    "X45n0768_001:0559b08": "之法。方盡下。判為了義。詮法窮源。故云至極也。對",
    "X45n0768_001:0559b09": "前未盡。終於始故。名為終教。非同法相。故云實理。",
    "X45n0768_001:0559b10": "分教不了。乃屬於權。此中了義。故云實教。",
    "X45n0768_001:0559b11": "△四頓教。",
    "X45n0768_001:0559b12": "四。頓教。總不說法相。唯辨真性。亦無八識差別之相。",
    "X45n0768_001:0559b13": "訶教勸離。毀相泯心。但一念不生。即名為佛。不依地",
    "X45n0768_001:0559b14": "位漸次。故說為頓。",
    "X45n0768_001:0559b15": "【記】頓教者。標名也。一直而談。更無委曲。不歷階漸。",
    "X45n0768_001:0559b16": "唯指本源。故稱為頓。總不下。釋相也。法相者。謂徧",
    "X45n0768_001:0559b17": "計。依他。色心。假。實。法相雖廣。不出於斯。此既不說。",
    "X45n0768_001:0559b18": "故名為總不說。即揀分教但說法相。唯辨真性者。",
    "X45n0768_001:0559b19": "此揀始教但說諸法皆空。今說不空妙有。即圓成",
    "X45n0768_001:0559b20": "實性也。此性圓滿成就。凡聖因果。平等所依。只談",
    "X45n0768_001:0559b21": "此法。故云唯辨。此二句且略標揀也。下即廣示。亦",
    "X45n0768_001:0559b22": "無等者。釋不說法相也。八識。是法相之源。一切最",
    "X45n0768_001:0559b23": "勝。以勝攝劣。故唯舉此。然識如幻夢。唯是一心。故",
    "X45n0768_001:0559b24": "云亦無。此中舉識。以影所緣也。請教者。斥其無實。",
    "X45n0768_001:0559c01": "肇公云。名無得物之功。故圓覺云。修多羅者。如標",
    "X45n0768_001:0559c02": "月指。若復見月。了知所標。畢竟非月。下文亦云。一",
    "X45n0768_001:0559c03": "切言說。假名無實。但隨妄念。不可得故。勸離者。令",
    "X45n0768_001:0559c04": "不執教。使其捨詮也。故下文云。從本已來。離言說",
    "X45n0768_001:0559c05": "相。離名字相。淨名云。乃至無有文字語言。是真入",
    "X45n0768_001:0559c06": "不二法門。又云。至於智者。不著文字。文字性離。即",
    "X45n0768_001:0559c07": "是解脫。達磨云。我法以心傳心。不立文字等。能詮",
    "X45n0768_001:0559c08": "教既亡。所詮義亦遣。故但訶教勸離也。毀相者。凡",
    "X45n0768_001:0559c09": "所有相。皆虛妄故。此則亡所證境也。泯心者。心生",
    "X45n0768_001:0559c10": "則種種法生故。此即亡能證智也。經云。幻塵滅故。",
    "X45n0768_001:0559c11": "幻滅亦滅。又云。亦無能證者。此乃妄識妄緣。能詮",
    "X45n0768_001:0559c12": "所詮。能證所證。一切都泯。故下文云。一切法從本",
    "X45n0768_001:0559c13": "已來。非色非心。非智非識。非有非無。畢竟不可說",
    "X45n0768_001:0559c14": "相。但一念等者。念生既是凡夫。相現性隱。不生宜",
    "X45n0768_001:0559c15": "名為佛。性顯相亡。是故剎那登妙覺。等佛於一朝。",
    "X45n0768_001:0559c16": "故觀師云。一念不生。前後際斷。照體獨立。物我皆",
    "X45n0768_001:0559c17": "如。更不假餘方便。故云但也。此則釋前唯辨真性。",
    "X45n0768_001:0559c18": "不依下。結成頓義。既一念成佛。豈立位焉。位既不",
    "X45n0768_001:0559c19": "存。不亦頓乎。故思益經云。得諸法正性。不從一地",
    "X45n0768_001:0559c20": "至於一地。圓覺云。知幻即離。不作方便。離幻即覺。",
    "X45n0768_001:0559c21": "亦無漸次。",
    "X45n0768_001:0559c22": "△五圓教。",
    "X45n0768_001:0559c23": "五。圓教。所說唯是法界。性海圓融。緣起無礙。相即相",
    "X45n0768_001:0559c24": "入。帝網重重。主伴無盡。",
    "X45n0768_001:0560a01": "【記】圓教者。謂此教中。該收前四。圓滿具足。性相俱",
    "X45n0768_001:0560a02": "融。剎海塵毛。交徧互入。即華嚴宗也。所說下。一真",
    "X45n0768_001:0560a03": "法界也。謂所說理事心境人法聖凡染淨等法。以",
    "X45n0768_001:0560a04": "要言之。未有一法。離於法界。故云所說唯是法界。",
    "X45n0768_001:0560a05": "或可此句是總標。下皆別列。性海圓融者。理法界。",
    "X45n0768_001:0560a06": "謂理性深廣。故如海也。理體周徧。無有一法而不",
    "X45n0768_001:0560a07": "融攝。故云圓融。緣起者。事法界。謂眾緣所造心境",
    "X45n0768_001:0560a08": "染淨情器因果大小一多。各不同故。無礙者。理事",
    "X45n0768_001:0560a09": "無礙法界也。謂緣起事法。皆是理之所成。緣起無",
    "X45n0768_001:0560a10": "性。不礙於理。理能隨緣。不礙於事。故得理事二無",
    "X45n0768_001:0560a11": "障礙。相即相入下。事事無礙法界也。謂諸事法。各",
    "X45n0768_001:0560a12": "全攝理。即理之事。互不相礙。故得一一事法。相即",
    "X45n0768_001:0560a13": "相入。一即一切。一切即一。一入一切。一切入一。互",
    "X45n0768_001:0560a14": "為主伴。重重無盡。如天網珠。光影互入。無礙無盡",
    "X45n0768_001:0560a15": "也。然上五教所詮。不出性相。性相相望料揀。應成",
    "X45n0768_001:0560a16": "六句。一。唯相非性。小乘教也。但說法相。不言性故。",
    "X45n0768_001:0560a17": "二。唯性非相。即頓教也。唯辨真性。毀相泯心故。三。",
    "X45n0768_001:0560a18": "相多性少。即分教。多說法相。少說性故。四。性多相",
    "X45n0768_001:0560a19": "少。即終教。多說法性。少說法相。縱說法相。亦不離",
    "X45n0768_001:0560a20": "性故。五。非相非性。即始教。但說諸法皆空。未顯真",
    "X45n0768_001:0560a21": "如性故。六。全相全性。圓教也。謂說一真法界。全體",
    "X45n0768_001:0560a22": "而起成染淨法。即全相也。染淨起時。性體不隱。全",
    "X45n0768_001:0560a23": "是真如。即全性也。又此五教。與天台化法四教相",
    "X45n0768_001:0560a24": "望。但開合有異。而大況是同。彼則開前合後。此則",
    "X45n0768_001:0560b01": "開後合前。四教者。謂藏。通。別。圓也。且如此中初小",
    "X45n0768_001:0560b02": "乘教。即彼藏教。第二始教。此有二類。一始教。但說",
    "X45n0768_001:0560b03": "諸法皆空。即彼通教也。二分教。但說一切法相。即",
    "X45n0768_001:0560b04": "別教也。第三終教。明如來藏。隨緣成諸染淨。緣起",
    "X45n0768_001:0560b05": "無性。一切皆如。即彼圓中雙照義也。第四頓教。唯",
    "X45n0768_001:0560b06": "辨真性。即彼圓中雙遮義也。第五圓教。明性相俱",
    "X45n0768_001:0560b07": "融。即彼圓中遮照同時義。以此三教所詮。唯是一",
    "X45n0768_001:0560b08": "心具一切法。即彼圓教不思議中道也。故此三教。",
    "X45n0768_001:0560b09": "皆屬圓收。此即合彼通別為一始教。開彼圓教為",
    "X45n0768_001:0560b10": "終頓圓三。彼即開此始教為通別二。合此終等為",
    "X45n0768_001:0560b11": "一圓教。雖開合有異。而法無異也。然彼更約化儀",
    "X45n0768_001:0560b12": "論四。約時論五。廣說如彼。",
    "X45n0768_001:0560b13": "△二與論相攝(二)。初定分齊。二明相攝。初定分",
    "X45n0768_001:0560b14": "齊。",
    "X45n0768_001:0560b15": "若於五中。顯此論之分齊。正唯終教。亦兼於頓。",
    "X45n0768_001:0560b16": "【記】正唯終教者。以有生滅門。說如來藏。隨緣作阿",
    "X45n0768_001:0560b17": "賴耶。成諸染淨義故。兼於頓者。以有真如門。顯體",
    "X45n0768_001:0560b18": "離言。依言辨德故。然雖說兩門。以真如門中。但略",
    "X45n0768_001:0560b19": "顯法體而已。如其生滅門中。說迷悟。辨聖凡。論染。",
    "X45n0768_001:0560b20": "則二礙三細五意六麤。論淨。則二身三大四信五",
    "X45n0768_001:0560b21": "行。具辨染淨熏習。廣明四位階降。說斷證。明解行。",
    "X45n0768_001:0560b22": "但是一切世出世法。皆在生滅門中所明。既而廣",
    "X45n0768_001:0560b23": "略不同。故於二教以判兼正也。",
    "X45n0768_001:0560b24": "△二明相攝。",
    "X45n0768_001:0560c01": "若將此論。與五教互相攝者。五唯後三攝此。此唯攝",
    "X45n0768_001:0560c02": "五前四。",
    "X45n0768_001:0560c03": "【記】五唯下。以教攝論。五教為能攝。此論為所攝也。",
    "X45n0768_001:0560c04": "後三攝此者。終頓圓也。謂此論中。說如來藏緣起。",
    "X45n0768_001:0560c05": "是終教。說真如門。是頓教。又真如門。是理法界。生",
    "X45n0768_001:0560c06": "滅門。是事法界。二門不二。理事無礙法界。一心。是",
    "X45n0768_001:0560c07": "一真法界。此即圓教。故後三教。攝得此論。若以理",
    "X45n0768_001:0560c08": "推。此論亦有前二教義。亦應前二攝得此論。此唯",
    "X45n0768_001:0560c09": "下。以論攝教。此論為能攝。五教為所攝也。攝前四",
    "X45n0768_001:0560c10": "者。此論備有前四義故。不攝圓者。以四法界中。唯",
    "X45n0768_001:0560c11": "有三種。而不明事事無礙。以圓教宗於事事無礙。",
    "X45n0768_001:0560c12": "義既不全。故非攝彼。然以義推。亦合攝彼。彼文四",
    "X45n0768_001:0560c13": "種。統唯一真法界。今論一心之體。正是一真法界。",
    "X45n0768_001:0560c14": "是彼圓教之宗耳。又彼事事得無礙者。皆由真如",
    "X45n0768_001:0560c15": "隨緣故也。故知真如隨緣。是彼事事無礙之由。故",
    "X45n0768_001:0560c16": "得攝也。若以前科望於此義。前文合云。正唯終教。",
    "X45n0768_001:0560c17": "兼於頓圓也。",
    "X45n0768_001:0560c19": "大乘起信論疏筆削記會閱卷第一"
}