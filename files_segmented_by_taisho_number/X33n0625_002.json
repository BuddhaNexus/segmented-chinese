{
    "X33n0625_002:0101b08": "妙法蓮華經演義卷第二之一",
    "X33n0625_002:0101b10": "姚秦三藏法師　鳩摩羅什奉　詔譯",
    "X33n0625_002:0101b11": "天台教觀　一松大師　講錄",
    "X33n0625_002:0101b12": "清　東甌釋氏　曉柔廣和　編定",
    "X33n0625_002:0101b13": "妙法蓮華經譬喻品第三",
    "X33n0625_002:0101b14": "所謂妙法者。若論其所自。即如今品中。三車一車。",
    "X33n0625_002:0101b15": "以譬三乘一乘之法。然在四十年前。說於三乘之",
    "X33n0625_002:0101b16": "權。曾不說是權。說於一乘之實。曾不說是實。此則",
    "X33n0625_002:0101b17": "三一相隔。權實亦別。到今法華。相待而論。則以昔",
    "X33n0625_002:0101b18": "日所說三乘之權而是麤。今日所說一乘之實而",
    "X33n0625_002:0101b19": "是妙。若絕待而論。則開昔三權。即是一實。而三一",
    "X33n0625_002:0101b20": "不二。權實相即。乃不可以心言思議者。故言妙法",
    "X33n0625_002:0101b21": "也。若不解妙法。則當觀蓮華。葢妙法之權實同體。",
    "X33n0625_002:0101b22": "若蓮華之華果同時。故觀於蓮華。則妙法可知矣。",
    "X33n0625_002:0101b23": "所以經者訓為常。過來今。三世不易故也。",
    "X33n0625_002:0101b24": "次釋品題。須明立題之意。此中猶是法說領解述",
    "X33n0625_002:0101c01": "成等文。云何即標名譬喻品。葢推其意無他。因經",
    "X33n0625_002:0101c02": "家欲調經卷。使其厚薄均等。故雖是法說方便品",
    "X33n0625_002:0101c03": "文。而分為第二卷中譬喻之首文也。言譬喻者。以",
    "X33n0625_002:0101c04": "類比況謂之譬。託言訓曉謂之喻。即是以淺況深。",
    "X33n0625_002:0101c05": "如月隱重山。舉扇類之。風息太虗。動樹訓之。此正",
    "X33n0625_002:0101c06": "譬喻之謂也。由如來上雖廣明開顯。言三乘即一",
    "X33n0625_002:0101c07": "乘。然但得上根領悟。中下猶然抱迷。故重以先許",
    "X33n0625_002:0101c08": "三車。以譬昔說三乘。後賜大車。以譬今說一乘。令",
    "X33n0625_002:0101c09": "其解於全三是一。唯一無三也。所謂以此三車一",
    "X33n0625_002:0101c10": "車之淺喻。況彼三乘一乘之深法也。故言譬喻品。",
    "X33n0625_002:0101c11": "此如來正說。則有三車一車之譬。領解則有窮子",
    "X33n0625_002:0101c12": "之譬。述成則有藥草之譬。請記則有王饍之譬。故",
    "X33n0625_002:0101c13": "從此去。為譬說一周也。△二當機陳領二。初長行。",
    "X33n0625_002:0101c14": "二偈頌。初又二。初經家敘相。",
    "X33n0625_002:0101c15": "爾時舍利弗。踴躍歡喜。即起合掌。瞻仰尊顏。而白佛",
    "X33n0625_002:0101c16": "言。",
    "X33n0625_002:0101c17": "此爾時者。即如來說偈。以頌長行。廣明五佛開顯。",
    "X33n0625_002:0101c18": "已畢之時也。踴躍歡喜者。有謂踴躍據外形。歡喜",
    "X33n0625_002:0101c19": "據內心。今言踴躍。亦秖就內心。如云心懷踴躍。是",
    "X33n0625_002:0101c20": "其證也。舍利弗。向謂三乘與一乘。兩相違隔。今聞",
    "X33n0625_002:0101c21": "開三顯一。則已知聲聞人。亦能破於無明。而入初",
    "X33n0625_002:0101c22": "歡喜住。於是心念勃勃。不能自已。故踴躍歡喜也。",
    "X33n0625_002:0101c23": "合掌者。向謂權實是二。如二掌不合。今解權實是",
    "X33n0625_002:0101c24": "一。如二掌合。故以合掌。表解權實不二也。瞻仰尊",
    "X33n0625_002:0102a01": "顏者。既解悟已。依解起行。因必尅果。故瞻佛顏以",
    "X33n0625_002:0102a02": "表也。初踴躍。是敘其意業。次合掌瞻仰。是敘其身",
    "X33n0625_002:0102a03": "業。而白佛言。是敘其口業。正謂三業陳領也。△二",
    "X33n0625_002:0102a04": "身子陳詞三。初標陳所領。",
    "X33n0625_002:0102a05": "今從世尊。聞此法音。心懷踴躍。得未曾有。",
    "X33n0625_002:0102a06": "言聞此法音者。即聞於十方三世一切諸佛。及我",
    "X33n0625_002:0102a07": "釋迦。各各開三顯一之法音也。聞已領解。故心懷",
    "X33n0625_002:0102a08": "踴躍。解已起行。行已能證。故得未曾有。又昔未有",
    "X33n0625_002:0102a09": "者。今有之。昔未得者。今得之。故言得未曾有也。△",
    "X33n0625_002:0102a10": "二釋明所解二。初正釋。二轉解。初二。初正敘昔迷。",
    "X33n0625_002:0102a11": "所以者何。我昔從佛聞如是法。見諸菩薩。受記作佛。",
    "X33n0625_002:0102a12": "而我等。不預斯事。甚自感傷。失於如來。無量知見。",
    "X33n0625_002:0102a13": "所以者何一句。此乃徵釋於上得未曾有之所以",
    "X33n0625_002:0102a14": "也。言聞如是法者。此身子悟後之言也。以身子於",
    "X33n0625_002:0102a15": "方等般若二時中。聞於如來。對半明滿。帶二明圓。",
    "X33n0625_002:0102a16": "尚不知半與偏權。復何知滿與圓實。又何知即半",
    "X33n0625_002:0102a17": "是滿。即偏是圓。安知即權是實矣。令既已聞開顯。",
    "X33n0625_002:0102a18": "則不唯知昔日所明之權實。與今是同。亦解昔日",
    "X33n0625_002:0102a19": "所說之偏權。又與今日無二。故言聞如是法也。謂",
    "X33n0625_002:0102a20": "我等不預斯事者。如來於方等中。彈斥二乘人。猶",
    "X33n0625_002:0102a21": "如焦芽。永無芽事。猶如敗種。永無種事。猶如破瓶。",
    "X33n0625_002:0102a22": "永無瓶事。如此彈斥。而猶止宿草菴。自念貧事。於",
    "X33n0625_002:0102a23": "般若中。雖復領知眾物。而無一念希取。故不能預",
    "X33n0625_002:0102a24": "得授記之事也。言甚自感傷者。感菩薩得記。傷自",
    "X33n0625_002:0102b01": "不預。不但為感傷。而且甚為感傷也。失於如來無",
    "X33n0625_002:0102b02": "量知見者。菩薩授記。則已得如來知見。我等不預。",
    "X33n0625_002:0102b03": "則已失於如來知見也。如來則一心中。具有三智。",
    "X33n0625_002:0102b04": "一眼中。具有五眼。故言無量知見也。△二重約處",
    "X33n0625_002:0102b05": "所。",
    "X33n0625_002:0102b06": "世尊。我常獨處。山林樹下。若坐若行。每作是念。我等",
    "X33n0625_002:0102b07": "同入法性。云何如來。以小乘法。而見濟度。是我等咎。",
    "X33n0625_002:0102b08": "非世尊也。",
    "X33n0625_002:0102b09": "言我自方等已後。時從山林中。或坐或行。思惟菩",
    "X33n0625_002:0102b10": "薩得記。我無得記之事。故曰世尊(云云)。我等下。出",
    "X33n0625_002:0102b11": "山林中意念也。言同入法性者。即三乘人。同一無",
    "X33n0625_002:0102b12": "言說道。而入空也。雖則同入。根器有殊。鈍根但見",
    "X33n0625_002:0102b13": "於空。利根兼見不空。見不空者。自應得授記。見空",
    "X33n0625_002:0102b14": "者。自不應記。所謂名同義異。身子未知所以。故但",
    "X33n0625_002:0102b15": "云同入也。云何等者。意謂所入既同。何故如來。不",
    "X33n0625_002:0102b16": "與我記。唯濟度小乘法耶。出其作念如此。是我等",
    "X33n0625_002:0102b17": "咎下。述今已悟。謂昔念我等。所入是同。云何如來。",
    "X33n0625_002:0102b18": "以大乘濟度菩薩。令其得記。以小乘濟度我等。不",
    "X33n0625_002:0102b19": "預得記。疑如來有偏頗之咎。今日聞佛所說。則知",
    "X33n0625_002:0102b20": "如來。曾無二心於其間也。故曰是我(云云)。△二轉",
    "X33n0625_002:0102b21": "解。",
    "X33n0625_002:0102b22": "所以者何。若我等。待說所因。成就阿耨多羅。三藐三",
    "X33n0625_002:0102b23": "菩提者。必以大乘。而得度脫。然我等。不解方便。隨宜",
    "X33n0625_002:0102b24": "所說。初聞佛法。遇便信受。思惟取證。",
    "X33n0625_002:0102c01": "意謂云何知我等咎。而非世尊。故云所以者何等",
    "X33n0625_002:0102c02": "也。若我等待說等者。待有對待停待二義。所因亦",
    "X33n0625_002:0102c03": "有二。一是華嚴。二是法華。最初華嚴。說圓滿修多",
    "X33n0625_002:0102c04": "羅。即是教所因。明四種法界。即是理所因。又今日",
    "X33n0625_002:0102c05": "法華。正直捨方便。但說無上道。此亦即教所因。明",
    "X33n0625_002:0102c06": "諸法實相。亦即理所因也。如來以華嚴所因。對待",
    "X33n0625_002:0102c07": "於我。可得大乘。而我已失之於前。如來以法華所",
    "X33n0625_002:0102c08": "因。停待於我。可得大乘。而我又失之於後。故曰若",
    "X33n0625_002:0102c09": "我(云云)。然我下。不解如來說小也。意謂我等前既",
    "X33n0625_002:0102c10": "失華嚴。後又失法華。所以如來以方便力。隨宜說",
    "X33n0625_002:0102c11": "小。我等不解。則便匇匇取證。故曰然我(云云)。是知",
    "X33n0625_002:0102c12": "如來。未嘗不以大乘濟度我等。但我等。自取乎小。",
    "X33n0625_002:0102c13": "故我前云。是我等咎。非世尊也。△三通共結歸。",
    "X33n0625_002:0102c14": "世尊。我從昔來。終日竟夜。每自剋責。而今從佛。聞所",
    "X33n0625_002:0102c15": "未聞。未曾有法。斷諸疑悔。身意泰然。快得安隱。今日",
    "X33n0625_002:0102c16": "乃知。真是佛子。從佛口生。從法化生。得佛法分。",
    "X33n0625_002:0102c17": "意謂昔迷今悟如此。在昔無非感傷。故云我從(云",
    "X33n0625_002:0102c18": "云)。在今則已得安隱。故云而今(云云)。此以今法華。",
    "X33n0625_002:0102c19": "對四十年前所說而言也。謂四十年前。所說三乘",
    "X33n0625_002:0102c20": "是三乘。一乘是一乘。此乃已聞已有者。今聞即三",
    "X33n0625_002:0102c21": "是一。乃昔未聞未有者。而今聞之。故曰聞所未聞",
    "X33n0625_002:0102c22": "(云云)。斷諸疑悔三句。此以廣開顯。對略開顯而言",
    "X33n0625_002:0102c23": "也。謂初聞如來略開三顯一。未免生疑起悔。所有",
    "X33n0625_002:0102c24": "外身與內心。茫然而不安隱。今聞廣開三顯一。則",
    "X33n0625_002:0103a01": "知即三是一。而疑悔斷。身意泰。快得安隱也。故曰",
    "X33n0625_002:0103a02": "斷諸(云云)。今日乃知等者。謂如來於阿含會上。說",
    "X33n0625_002:0103a03": "我等能出三界。能破見思。名之為子。今我乃知。昔",
    "X33n0625_002:0103a04": "是似子。今是真子也。故云今日(云云)。如來從金口。",
    "X33n0625_002:0103a05": "說此妙法。我等因此法乳。得生長法身。故言從佛",
    "X33n0625_002:0103a06": "口生。如來宣布法化。我等因之悟入。故言從法化",
    "X33n0625_002:0103a07": "生。昔謂三乘非即一乘。自思佛法絕分。今知即三",
    "X33n0625_002:0103a08": "是一。佛法寶藏之分。乃已得矣。故言得佛法分也。",
    "X33n0625_002:0103a09": "△二偈頌三。初頌標陳所領。",
    "X33n0625_002:0103a10": "爾時舍利弗。欲重宣此義。而說偈言。",
    "X33n0625_002:0103a11": "我聞是法音。得所未曾有。心懷大歡喜。疑網皆已除。",
    "X33n0625_002:0103a12": "昔來蒙佛教。不失於大乘。佛音甚希有。能除眾生惱。",
    "X33n0625_002:0103a13": "我已得漏盡。聞亦除憂惱。",
    "X33n0625_002:0103a14": "大歡喜者。以由所聞之法是大。故歡喜亦大也。疑",
    "X33n0625_002:0103a15": "網皆已除。義如前釋。昔來二句。謂昔三乘與一乘",
    "X33n0625_002:0103a16": "隔。故我等自思。失於如來知見之大乘。今聞即三",
    "X33n0625_002:0103a17": "是一。則知昔日。蒙佛小乘四諦之教。而全體不失",
    "X33n0625_002:0103a18": "於大乘也。佛音希有者。所說之法是希有。故能說",
    "X33n0625_002:0103a19": "法音。亦希有也。言能除者。九界同歸佛界。故眾生",
    "X33n0625_002:0103a20": "憂惱除。我已得漏盡者。不過破於見思。不漏落於",
    "X33n0625_002:0103a21": "三界耳。今聞三乘全即一乘。此我除惱。乃除無明",
    "X33n0625_002:0103a22": "惱也。故曰我已(云云)。△二頌釋明所解。初我處下。",
    "X33n0625_002:0103a23": "至疑悔悉已除。有十四行偈。以四十年前。對今法",
    "X33n0625_002:0103a24": "華。而論迷悟。次初聞下。至謂是魔所為。有六行半。",
    "X33n0625_002:0103b01": "以略開顯。對廣開顯。而論迷悟。又略廣中。各分為",
    "X33n0625_002:0103b02": "二。初八行。明迷中迷。次六行。明迷中悟。次一行。明",
    "X33n0625_002:0103b03": "悟中迷。次五行半。明悟中悟也。分文為四。初明迷",
    "X33n0625_002:0103b04": "中迷。",
    "X33n0625_002:0103b05": "我處於山谷。或在林樹下。若坐若經行。常思惟是事。",
    "X33n0625_002:0103b06": "嗚呼深自責。云何而自欺。我等亦佛子。同入無漏法。",
    "X33n0625_002:0103b07": "不能於未來。演說無上道。金色三十二。十力諸解脫。",
    "X33n0625_002:0103b08": "同共一法中。而不得此事。八十種妙好。十八不共法。",
    "X33n0625_002:0103b09": "如是等功德。而我皆已失。我獨經行時。見佛在大眾。",
    "X33n0625_002:0103b10": "名聞滿十方。廣饒益眾生。自惟失此利。我為自欺誑。",
    "X33n0625_002:0103b11": "我常於日夜。每思惟是事。欲以問世尊。為失為不失。",
    "X33n0625_002:0103b12": "我常見世尊。稱讚諸菩薩。以是於日夜。籌量如是事。",
    "X33n0625_002:0103b13": "我處山谷等者。凡行人欲修習止觀。若在市廛城",
    "X33n0625_002:0103b14": "郭之中。未免多諸擾亂。內心牽動。止觀難以現前。",
    "X33n0625_002:0103b15": "故須處山谷。以及樹下。則外境不侵。離於憒閙。心",
    "X33n0625_002:0103b16": "得證寂。而止觀易成。所以身子思惟。亦處於山谷",
    "X33n0625_002:0103b17": "林樹之間。若坐若經行者。若論修習。則四威儀中。",
    "X33n0625_002:0103b18": "無何不可。今言坐者。蓋四儀中。唯坐最為安隱。止",
    "X33n0625_002:0103b19": "觀易得成就故也。言經行者。如世經布。去已復來。",
    "X33n0625_002:0103b20": "來亦復去。今行人欲去煩惱。而來菩提。故須經行",
    "X33n0625_002:0103b21": "也。若其經行利益。自有多種。如輔行第二之一所",
    "X33n0625_002:0103b22": "明。思惟是事者。即思惟菩薩得記。而我不預也。既",
    "X33n0625_002:0103b23": "思惟已。還復自歎自責。故云嗚呼等也。我等下。正",
    "X33n0625_002:0103b24": "明思惟。初三行。對菩薩思惟。言亦佛子者。謂菩薩",
    "X33n0625_002:0103c01": "能紹如來家業。而是佛子。我等能出三界。能破見",
    "X33n0625_002:0103c02": "思。則亦是佛子。既亦佛子。同入無漏。為何而菩薩",
    "X33n0625_002:0103c03": "得記。能於來世。說無上道。具足諸相。種種功德。我",
    "X33n0625_002:0103c04": "等則不能。故曰同入(云云)。既得作佛。必有三十二",
    "X33n0625_002:0103c05": "相。八十種好。十力解脫。十八不共等。為何而我等",
    "X33n0625_002:0103c06": "獨無。故言金色(云云)。如是等句。總結菩薩將來所",
    "X33n0625_002:0103c07": "得也。謂菩薩所得。如是之多。而我等悉已失之。故",
    "X33n0625_002:0103c08": "曰如是(云云)。我獨下一行半。對如來思惟。初一行。",
    "X33n0625_002:0103c09": "出佛所有。自惟句。正思惟也。我為句。乃自責也。自",
    "X33n0625_002:0103c10": "惟失此利者。則不能名聞十方及以饒益眾生故",
    "X33n0625_002:0103c11": "也。我常於一行。結對佛思惟也。為失為不失者。謂",
    "X33n0625_002:0103c12": "如來所有。名滿十方。饒益眾生之事。我等二乘人。",
    "X33n0625_002:0103c13": "為畢竟失之。而不復得耶。為復後來。亦能得之。而",
    "X33n0625_002:0103c14": "不失耶。我常見一行。結對菩薩思惟也。謂菩薩為",
    "X33n0625_002:0103c15": "佛所讚。我等為佛所斥。所入法性是同。云何讚斥",
    "X33n0625_002:0103c16": "頓異。是故日夜間。籌量是事也。",
    "X33n0625_002:0103c17": "△二明迷中悟。",
    "X33n0625_002:0103c18": "今聞佛音聲。隨宜而說法。無漏難思議。令眾至道場。",
    "X33n0625_002:0103c19": "我本著邪見。為諸梵志師。世尊知我心。拔邪說涅槃。",
    "X33n0625_002:0103c20": "我悉除邪見。於空法得證。爾時心自謂。得至於滅度。",
    "X33n0625_002:0103c21": "而今乃自覺。非是實滅度。若得作佛時。具三十二相。",
    "X33n0625_002:0103c22": "天神夜叉眾。龍神等恭敬。是時乃可謂。永盡滅無餘。",
    "X33n0625_002:0103c23": "佛於大眾中。說我當作佛。聞如是法音。疑悉悔已除。",
    "X33n0625_002:0103c24": "初一行明今。謂今於靈山高會。聞佛開三顯一之",
    "X33n0625_002:0104a01": "音聲。則知如來昔日隨人天宜。所說戒善之有法。",
    "X33n0625_002:0104a02": "隨二乘宜。所說諦緣之空法。隨菩薩宜。所說歷別",
    "X33n0625_002:0104a03": "之中法。到今日當體即是實相。非空非有。亦復非",
    "X33n0625_002:0104a04": "中。不漏落於二邊。亦不漏落於中道。故曰今聞(云",
    "X33n0625_002:0104a05": "云)。令眾至道場者。九界同歸。三乘咸會。令一切眾",
    "X33n0625_002:0104a06": "生。皆得開示悟入佛之知見。登於菩提之場也。次",
    "X33n0625_002:0104a07": "二行敘昔。謂如來本意。最初即欲為我說大。由我",
    "X33n0625_002:0104a08": "本昔著於邪見。又不唯自己著邪。還欲以邪導人。",
    "X33n0625_002:0104a09": "而為梵志之師也。梵志乃外道之名。彼則不知世",
    "X33n0625_002:0104a10": "間因緣生滅不生滅法。亦復不知世間及眾生之",
    "X33n0625_002:0104a11": "緣起。唯計一切諸法。皆從梵天而生。故名梵志。既",
    "X33n0625_002:0104a12": "著於邪。其機聞大不契。故如來為我說小涅槃。拔",
    "X33n0625_002:0104a13": "我邪見。我不知是佛方便。乃依之修習證入。便得",
    "X33n0625_002:0104a14": "滅於煩惱。度於生死也。故曰我本(云云)。而今下三",
    "X33n0625_002:0104a15": "行。正出迷中之悟。言非實滅度者。但滅見思。未滅",
    "X33n0625_002:0104a16": "無明。但度分段。未度變易也。此由如來上云。我為",
    "X33n0625_002:0104a17": "設方便。示之以涅槃。我雖說涅槃。是亦非真滅。身",
    "X33n0625_002:0104a18": "子從是領悟。故云而今乃自覺。非是實滅度也。若",
    "X33n0625_002:0104a19": "得作佛等者。此由如來上云。諸法從本來。常自寂",
    "X33n0625_002:0104a20": "滅相。佛子行道已。來世得作佛。身子從是領悟。故",
    "X33n0625_002:0104a21": "云若得作佛時。乃至永盡滅無餘也。佛於大眾等",
    "X33n0625_002:0104a22": "者。此由如來上云。聲聞若菩薩。聞我所說法。皆成",
    "X33n0625_002:0104a23": "佛無疑。又云。千二百羅漢。悉亦當作佛。身子從是",
    "X33n0625_002:0104a24": "而悟。故云我當作佛。疑悔悉已除也。△三明悟中",
    "X33n0625_002:0104b01": "迷。",
    "X33n0625_002:0104b02": "初聞佛所說。心中大驚疑。將非魔作佛。惱亂我心耶。",
    "X33n0625_002:0104b03": "初聞佛說者。即是初聞開三顯一云。諸佛法久後。",
    "X33n0625_002:0104b04": "要當說真實。佛以方便力。示以三乘教。昔謂三乘",
    "X33n0625_002:0104b05": "是實。今言是方便。故大驚疑。而謂是魔說也。△四",
    "X33n0625_002:0104b06": "明悟中悟。",
    "X33n0625_002:0104b07": "佛以種種緣。譬喻巧言說。其心安如海。我聞疑網斷。",
    "X33n0625_002:0104b08": "佛說過去世。無量滅度佛。安住方便中。亦皆說是法。",
    "X33n0625_002:0104b09": "現在未來佛。其數無有量。亦以諸方便。演說如是法。",
    "X33n0625_002:0104b10": "如今者世尊。從生及出家。得道轉法輪。亦以方便說。",
    "X33n0625_002:0104b11": "世尊說實道。波旬無此事。以是我定知。非是魔作佛。",
    "X33n0625_002:0104b12": "我墮疑網故。謂是魔所為。",
    "X33n0625_002:0104b13": "初一行。領上總明諸佛。開三顯一也。佛以種種等。",
    "X33n0625_002:0104b14": "開權也。種種是權。實亦顯矣。故曰佛以(云云)。其心",
    "X33n0625_002:0104b15": "二句。乃是倒文。應言我聞疑網斷。其心安如海。次",
    "X33n0625_002:0104b16": "佛說下二行。領上別明三世。開三顯一也。亦皆說",
    "X33n0625_002:0104b17": "是法者。謂如來前云。初則為實施權。次乃開權顯",
    "X33n0625_002:0104b18": "實。後則廢權立實。如是之說。不唯我釋迦然。即過",
    "X33n0625_002:0104b19": "去諸佛亦爾。故曰亦皆說是法也。如今下。領上重",
    "X33n0625_002:0104b20": "明釋迦開三顯一也。如今等者。謂先權後實。不唯",
    "X33n0625_002:0104b21": "三世佛爾。即我釋迦亦然。雖說方便。意在於實。故",
    "X33n0625_002:0104b22": "云亦以方便說。世尊說實道也。波旬等者。波旬此",
    "X33n0625_002:0104b23": "云惡作。能以惡心。作諸惡事。縱能說法。不能說於",
    "X33n0625_002:0104b24": "實道。故云波旬無此事也。波旬既無此事。則知唯",
    "X33n0625_002:0104c01": "佛能說。我前為墮疑網。乃云將非魔作佛等語。而",
    "X33n0625_002:0104c02": "今乃知。實是佛作佛而說也。故曰波旬(云云)。△三",
    "X33n0625_002:0104c03": "頌通共結歸。",
    "X33n0625_002:0104c04": "聞佛柔軟音。深遠甚微妙。演暢清淨法。我心大歡喜。",
    "X33n0625_002:0104c05": "疑悔永已盡。安住實智中。我定當作佛。為天人所敬。",
    "X33n0625_002:0104c06": "轉無上法輪。教化諸菩薩。",
    "X33n0625_002:0104c07": "此頌上而今從佛聞所未聞之文也。柔軟音者。若",
    "X33n0625_002:0104c08": "說三乘定是三乘。一乘定是一乘。則是剛強。而非",
    "X33n0625_002:0104c09": "柔軟。然說三乘便是一乘。一外無三。三一圓融。不",
    "X33n0625_002:0104c10": "相違背。故云柔軟音也。此柔軟音所說之法。竪則",
    "X33n0625_002:0104c11": "徹於三諦。橫則窮乎法界。不可以心而思。不可以",
    "X33n0625_002:0104c12": "言而議。故言深遠甚微妙也。此法依之修習。則能",
    "X33n0625_002:0104c13": "破於無明。顯於中道。故言清淨法也。我心大歡喜",
    "X33n0625_002:0104c14": "者。從是領悟。即登歡喜初住。故云大歡喜也。疑悔",
    "X33n0625_002:0104c15": "者。如來永盡疑悔。住實智中作佛。我今亦疑悔永",
    "X33n0625_002:0104c16": "盡。則當如佛所住。亦住實智之中。如來作佛。為天",
    "X33n0625_002:0104c17": "人所敬。轉大轉輪。教化菩薩。我若作佛。亦當如是。",
    "X33n0625_002:0104c18": "故曰疑悔(云云)。△三如來述成。",
    "X33n0625_002:0104c19": "爾時佛告舍利弗。吾今於天人。沙門。婆羅門等。大眾",
    "X33n0625_002:0104c20": "中說。我昔曾於二萬億佛所。為無上道故。常教化汝。",
    "X33n0625_002:0104c21": "汝亦長夜。隨我受學。我以方便。引導汝故。生我法中。",
    "X33n0625_002:0104c22": "舍利弗。我昔教汝。志隨佛道。汝今悉忘。而便自謂已",
    "X33n0625_002:0104c23": "得滅度。我今還欲令汝憶念。本願所行道故。為諸聲",
    "X33n0625_002:0104c24": "聞。說是大乘經。名妙法蓮華。教菩薩法。佛所護念。",
    "X33n0625_002:0105a01": "此述成者。述即讚述。成即成就。固非讚他。上文領",
    "X33n0625_002:0105a02": "解得是。亦非讚他。將來成就得大。良繇身子所領。",
    "X33n0625_002:0105a03": "唯以四十年前。對今法華。秪是如來今日一代施",
    "X33n0625_002:0105a04": "化而已。故如來還為述成云。我昔曾於二萬億佛",
    "X33n0625_002:0105a05": "所。為無上道。常教化汝。則不唯今日法華。方教汝",
    "X33n0625_002:0105a06": "大乘矣。長夜受學者。雖教於大。猶未破界內見思。",
    "X33n0625_002:0105a07": "而為煩惱所覆。故云長夜受學也。我以方便等者。",
    "X33n0625_002:0105a08": "由未破惑而學大。故至中間。退大取小。由取於小。",
    "X33n0625_002:0105a09": "故如來還以小接。故云方便引導。生我法中也。此",
    "X33n0625_002:0105a10": "則不獨四十年前。為汝說小。往昔亦曾為汝說小",
    "X33n0625_002:0105a11": "也。身子領小。只在四十年前。領大只在今日法華。",
    "X33n0625_002:0105a12": "故如來說此。以進其領也。由其退大。故至今日。悉",
    "X33n0625_002:0105a13": "忘佛道志願。由其取小。故初聞我說。不知方便。即",
    "X33n0625_002:0105a14": "思惟取證。謂得滅度也。言憶念本願所行道者。葢",
    "X33n0625_002:0105a15": "本昔二萬億佛所。既教於大。則已發四弘大願。已",
    "X33n0625_002:0105a16": "行菩薩道矣。但未入品。以至中間。取小忘大。故云",
    "X33n0625_002:0105a17": "還欲令汝憶念也。言為聲聞教菩薩法者。以聲聞",
    "X33n0625_002:0105a18": "一聞法華開顯。即是菩薩故也。△四上根得記。既",
    "X33n0625_002:0105a19": "已領解。依解起行。自然由行入證。而成佛道。又何",
    "X33n0625_002:0105a20": "須明於授記。此中明授記者。葢有三意。一者。四十",
    "X33n0625_002:0105a21": "年前。曾無授聲聞記。故今授記聲聞。以顯法華功",
    "X33n0625_002:0105a22": "高一代。二者。欲策中下鈍根。令其生樂慕故。三者。",
    "X33n0625_002:0105a23": "為滿往昔本願。故為授記也。文分二。初長行。二偈",
    "X33n0625_002:0105a24": "頌。初分十。初時分。",
    "X33n0625_002:0105b01": "舍利弗。汝於未來世。過無量無邊。不可思議劫。",
    "X33n0625_002:0105b02": "言過無數劫者。以由聲聞人。一向但是自利。而未",
    "X33n0625_002:0105b03": "曾利他。故授八相記。令其經無數劫。廣為眾生。結",
    "X33n0625_002:0105b04": "淨土緣已。然後乃得作佛也。△二行因。",
    "X33n0625_002:0105b05": "供養若干。千萬億佛。奉持正法。具足菩薩。所行之道。",
    "X33n0625_002:0105b06": "供養諸佛是修福。奉持正法是修慧。菩薩之道。唯",
    "X33n0625_002:0105b07": "是福慧而已。今既雙修。故能具足菩薩道也。△三",
    "X33n0625_002:0105b08": "證果。",
    "X33n0625_002:0105b09": "當得作佛。號曰華光如來。應供。正徧知。明行足。善逝",
    "X33n0625_002:0105b10": "世間解。無上士。調御丈夫。天人師。佛。世尊。",
    "X33n0625_002:0105b11": "佛號華光者。華表於因。光表於果。即智慧也。以身",
    "X33n0625_002:0105b12": "子是小乘。智慧第一。今聞開顯。即小乘之智。全是",
    "X33n0625_002:0105b13": "大乘妙智。因中能以妙智。照乎妙境。故果號即名",
    "X33n0625_002:0105b14": "華光也。△四國土。",
    "X33n0625_002:0105b15": "國名離垢。其土平正。清淨嚴飾。安隱豐樂。天人熾盛。",
    "X33n0625_002:0105b16": "琉璃為地。有八交道。黃金為繩。以界其側。其旁各有",
    "X33n0625_002:0105b17": "七寶行樹。常有華果。",
    "X33n0625_002:0105b18": "三惑未破。皆名垢染。以其妙智。觀破無明。故其國",
    "X33n0625_002:0105b19": "名離垢也。△五說法。",
    "X33n0625_002:0105b20": "華光如來。亦以三乘教化眾生。舍利弗。彼佛出時。雖",
    "X33n0625_002:0105b21": "非惡世。以本願故。說三乘法。",
    "X33n0625_002:0105b22": "初說法。彼佛下釋疑。謂今佛出於五濁惡世。故說",
    "X33n0625_002:0105b23": "三乘。彼佛國土。既其莊嚴。則非惡世。云何亦說三",
    "X33n0625_002:0105b24": "乘。是故釋云。雖非惡世。因本願故。本願有二。一者。",
    "X33n0625_002:0105c01": "即是往昔。婆羅門乞眼。願成佛時。先當說小。二者。",
    "X33n0625_002:0105c02": "即是今日。聞於五佛開顯。而得解悟。五佛既皆先",
    "X33n0625_002:0105c03": "權。亦願成佛時。先當說三。所以彼佛。亦說三乘也。",
    "X33n0625_002:0105c04": "△六劫名。",
    "X33n0625_002:0105c05": "其劫名大寶莊嚴。何故名曰大寶莊嚴。其國中以菩",
    "X33n0625_002:0105c06": "薩。為大寶。",
    "X33n0625_002:0105c07": "言菩薩為寶者。即楚書不寶金玉。唯善為寶之意",
    "X33n0625_002:0105c08": "耳。△七眾數。",
    "X33n0625_002:0105c09": "彼諸菩薩。無量無邊。不可思議。算數譬喻。所不能及。",
    "X33n0625_002:0105c10": "非佛智力。無能知者。若欲行時。寶華承足。此諸菩薩。",
    "X33n0625_002:0105c11": "非初發意。皆久植德本。於無量百千萬億佛所。淨修",
    "X33n0625_002:0105c12": "梵行。恒為諸佛。之所稱歎。常修佛慧。具大神通。善知",
    "X33n0625_002:0105c13": "一切諸法之門。質直無偽。志念堅固。如是菩薩。充滿",
    "X33n0625_002:0105c14": "其國。",
    "X33n0625_002:0105c15": "初明數。此諸下歎德。言淨修梵行者。即六度梵行",
    "X33n0625_002:0105c16": "也。如行布施。若見有能施所施。及所受者。不名淨",
    "X33n0625_002:0105c17": "修。今行施時。了達三輪體空。故名淨修也。布施既",
    "X33n0625_002:0105c18": "爾。餘皆例然。善知法者。謂破塵沙惑。即知一切病。",
    "X33n0625_002:0105c19": "識一切藥。而能應病與藥。令其得服。自然後更破",
    "X33n0625_002:0105c20": "無明。任運流入。故言質直無偽也。△八壽量。",
    "X33n0625_002:0105c21": "舍利弗。華光佛壽。十二小劫。除為王子。未作佛時。其",
    "X33n0625_002:0105c22": "國人民。壽八小劫。",
    "X33n0625_002:0105c23": "除王子時者。以王子時。乃是世壽。今所言十二小",
    "X33n0625_002:0105c24": "劫。唯論佛壽。故以除之。△九補處。",
    "X33n0625_002:0106a01": "華光如來。過十二小劫。授堅滿菩薩。阿耨多羅。三藐",
    "X33n0625_002:0106a02": "三菩提記。告諸比丘。是堅滿菩薩。次當作佛。號曰華",
    "X33n0625_002:0106a03": "足安行。多陀阿伽度。阿羅訶。三藐三佛陀。其佛國土。",
    "X33n0625_002:0106a04": "亦復如是。",
    "X33n0625_002:0106a05": "菩薩名堅滿者。無惑不破名堅。無德不備名滿也。",
    "X33n0625_002:0106a06": "告諸比丘者。乃華光佛。授堅滿記。而詔告彼諸比",
    "X33n0625_002:0106a07": "丘也。號華足安行者。以彼菩薩因中。能淨修梵行。",
    "X33n0625_002:0106a08": "而為寶華承足。故果上。即號華足安行也。△十正",
    "X33n0625_002:0106a09": "像。",
    "X33n0625_002:0106a10": "舍利弗。是華光佛。滅度之後。正法住世。三十二小劫。",
    "X33n0625_002:0106a11": "像法住世。亦三十二小劫。",
    "X33n0625_002:0106a12": "△二偈頌十。初超頌證果。",
    "X33n0625_002:0106a13": "爾時世尊。欲重宣此義。而說偈言。",
    "X33n0625_002:0106a14": "舍利弗來世。成佛普智尊。號名曰華光。當度無量眾。",
    "X33n0625_002:0106a15": "言普智尊者。其能以不思議妙智。圓觀圓照。而得",
    "X33n0625_002:0106a16": "三智一心中證。故稱普智也。△二正頌行因。",
    "X33n0625_002:0106a17": "供養無數佛。具足菩薩行。十力等功德。證於無上道。",
    "X33n0625_002:0106a18": "△三超頌劫名。",
    "X33n0625_002:0106a19": "過無量劫已。劫名大寶嚴。",
    "X33n0625_002:0106a20": "△四正頌國土。",
    "X33n0625_002:0106a21": "世界名離垢。清淨無瑕穢。以琉璃為地。金繩界其道。",
    "X33n0625_002:0106a22": "七寶雜色樹。常有華果實。",
    "X33n0625_002:0106a23": "△五超頌眾數。",
    "X33n0625_002:0106a24": "彼國諸菩薩。志念常堅固。神通波羅蜜。皆已悉具足。",
    "X33n0625_002:0106b01": "於無數佛所。善學菩薩道。",
    "X33n0625_002:0106b02": "善學菩薩者。能稱性起修。全修歸性。修性不二。理",
    "X33n0625_002:0106b03": "行一如。故名善學也。△六追頌說法。",
    "X33n0625_002:0106b04": "如是等大士。華光佛所化。",
    "X33n0625_002:0106b05": "如是等者。可見所說是大乘法也。長行明說三乘。",
    "X33n0625_002:0106b06": "此中明說大乘。互相顯也。△七超頌壽量。",
    "X33n0625_002:0106b07": "佛為王子時。棄國捨世榮。於最末後身。出家成佛道。",
    "X33n0625_002:0106b08": "華光佛住世。壽十二小劫。其國人民眾。壽命八小劫。",
    "X33n0625_002:0106b09": "出家成佛道者。既能棄國出家。則已除慳心。慳心",
    "X33n0625_002:0106b10": "一除。生死根斷。故能於後身。而成佛道也。此則以",
    "X33n0625_002:0106b11": "世榮。而易出世之榮。然世榮非榮。出世乃榮也。△",
    "X33n0625_002:0106b12": "八超頌正像。",
    "X33n0625_002:0106b13": "佛滅度之後。正法住於世。三十二小劫。廣度諸眾生。",
    "X33n0625_002:0106b14": "正法滅盡已。像法三十二。",
    "X33n0625_002:0106b15": "△九布供舍利。",
    "X33n0625_002:0106b16": "舍利廣流布。天人普供養。",
    "X33n0625_002:0106b17": "△十總結欣慶。",
    "X33n0625_002:0106b18": "華光佛所為。其事皆如是。其兩足聖尊。最勝無倫匹。",
    "X33n0625_002:0106b19": "彼即是汝身。宜應自欣慶。",
    "X33n0625_002:0106b20": "△五四眾歡喜二。初敘起。二陳領。初二。初敘眾喜。",
    "X33n0625_002:0106b21": "爾時四部眾。比丘。比丘尼。優婆塞。優婆夷。天龍夜叉。",
    "X33n0625_002:0106b22": "乾闥婆。阿修羅。迦樓羅。緊那羅。摩睺羅伽等大眾。見",
    "X33n0625_002:0106b23": "舍利弗。於佛前受阿耨多羅。三藐三菩提記。心大歡",
    "X33n0625_002:0106b24": "喜。踴躍無量。",
    "X33n0625_002:0106c01": "心大歡喜者。此四眾八部。聞於開顯。已同身子領",
    "X33n0625_002:0106c02": "悟。而能破無明。登於初住。故亦如身子之歡喜踴",
    "X33n0625_002:0106c03": "躍也。△二敘供養。",
    "X33n0625_002:0106c04": "各各脫身。所著上衣。以供養佛。釋提桓因。梵天王等。",
    "X33n0625_002:0106c05": "與無數天子。亦以天妙衣。天曼陀羅華。摩訶曼陀羅",
    "X33n0625_002:0106c06": "華等。供養於佛。所散天衣。住虗空中。而自迴轉。諸天",
    "X33n0625_002:0106c07": "伎樂。百千萬種。於虗空中。一時俱作。雨眾天華。",
    "X33n0625_002:0106c08": "各脫衣散華等。皆有所表。初脫衣供佛者。衣有縛",
    "X33n0625_002:0106c09": "脫之義。乃表即縛而脫也。此四眾八部。未聞開顯",
    "X33n0625_002:0106c10": "之前。有為見思所縛者。有為塵沙所縛者。有為無",
    "X33n0625_002:0106c11": "明所縛者。猶如衣之縛身。今既聞開顯已。能了知",
    "X33n0625_002:0106c12": "即人天乘而是佛乘。即方便法而是真實法。各各",
    "X33n0625_002:0106c13": "皆能悟入。而不為見思所縛。亦不為塵沙所縛。亦",
    "X33n0625_002:0106c14": "不為無明所縛。猶如身之脫衣。故即脫上衣。以供",
    "X33n0625_002:0106c15": "養佛。而佛是大解脫人。故表即縛而是脫也。次以",
    "X33n0625_002:0106c16": "天華供養者。乃表即因即果也。葢華是因。又此天",
    "X33n0625_002:0106c17": "子。未開顯之前。但知天因能尅天果而已。今聞開",
    "X33n0625_002:0106c18": "顯。則知即天因而能尅於如來之果。故以天華。而",
    "X33n0625_002:0106c19": "供於佛。佛是極果之人。故表即因而是果也。言天",
    "X33n0625_002:0106c20": "衣空迴轉者。乃表全修在性也。葢所修妙行。元從",
    "X33n0625_002:0106c21": "第一義空而起。如衣在空。今以起修。而還歸於性。",
    "X33n0625_002:0106c22": "如衣在空而轉。故以天衣空轉。而表全修歸性也。",
    "X33n0625_002:0106c23": "伎樂空中俱作者。乃表全性起修也。謂於第一義",
    "X33n0625_002:0106c24": "空自性之中。起於百千萬種微妙之行。猶如虗空",
    "X33n0625_002:0107a01": "之中。而作種種伎樂。故以此而表。全性起修也。然",
    "X33n0625_002:0107a02": "何故。必以脫衣散華。作樂供佛。而為表顯。無他。總",
    "X33n0625_002:0107a03": "由此等四眾八部。始於別序之時。見光中所照。或",
    "X33n0625_002:0107a04": "有菩薩。名衣上服。施佛及僧。以求佛道。又聞過去",
    "X33n0625_002:0107a05": "開顯中云。若人以一華。若使人作樂。以此供養佛。",
    "X33n0625_002:0107a06": "皆以成佛道。故至於此時。已得解悟。或脫衣。或散",
    "X33n0625_002:0107a07": "華。或作樂。以供佛。正表所領所解。即人天因而是",
    "X33n0625_002:0107a08": "佛乘也。此四眾八部。皆同身子之所解。故皆歡喜",
    "X33n0625_002:0107a09": "踴躍。而供養佛。則知法說一周。不獨舍利弗一人",
    "X33n0625_002:0107a10": "得悟而已矣。△二陳領二。初長行。",
    "X33n0625_002:0107a11": "而作是言。佛昔於波羅奈。初轉法輪。今乃復轉無上",
    "X33n0625_002:0107a12": "最大法輪。",
    "X33n0625_002:0107a13": "佛昔今乃等者。正以最初阿含小始。對今法華而",
    "X33n0625_002:0107a14": "論。以顯今是無上。彼是有上。今是最大而妙。彼是",
    "X33n0625_002:0107a15": "最小而麤也。△二偈頌。",
    "X33n0625_002:0107a16": "爾時諸天子。欲重宣此義。而說偈言。",
    "X33n0625_002:0107a17": "昔於波羅奈。轉四諦法輪。分別說諸法。五眾之生滅。",
    "X33n0625_002:0107a18": "今復轉最妙。無上大法輪。是法甚深奧。少有能信者。",
    "X33n0625_002:0107a19": "我等從昔來。數聞世尊說。未曾聞如是。深妙之上法。",
    "X33n0625_002:0107a20": "世尊說是法。我等皆隨喜。大智舍利弗。今得受尊記。",
    "X33n0625_002:0107a21": "我等亦如是。必當得作佛。於一切世間。最尊無有上。",
    "X33n0625_002:0107a22": "佛道叵思議。方便隨宜說。我所有福業。今世若過世。",
    "X33n0625_002:0107a23": "及見佛功德。盡回向佛道。",
    "X33n0625_002:0107a24": "初一行頌開顯。言分別說諸法者。謂從一實相。而",
    "X33n0625_002:0107b01": "分別之。說乎五陰十二入十八界等諸法也。五眾。",
    "X33n0625_002:0107b02": "即五陰也。此明開權。今復下一行。明顯實也。次我",
    "X33n0625_002:0107b03": "等下一行半。明隨喜。三大智下二行。明發願。佛道",
    "X33n0625_002:0107b04": "叵思議等者。謂身子作佛時。亦先說三乘。而意在",
    "X33n0625_002:0107b05": "一實。故不可思議。我等作佛之時。亦當如是也。四",
    "X33n0625_002:0107b06": "我所下一行。迴向。昔來凡有所作。但迴向於人天。",
    "X33n0625_002:0107b07": "今既已知人天乘即佛乘。故即以人天迴向於佛",
    "X33n0625_002:0107b08": "道也。法說一周。至此已竟。△二譬文為四。初如來",
    "X33n0625_002:0107b09": "喻說。二信解品去。當機陳領。三藥草喻品去。如來",
    "X33n0625_002:0107b10": "述成。四授記品去。中根得記。初分二。初身子述請。",
    "X33n0625_002:0107b11": "二爾時佛告下。如來領答。初二。初述已無疑。",
    "X33n0625_002:0107b12": "爾時舍利弗。白佛言世尊。我今無復疑悔。親於佛前。",
    "X33n0625_002:0107b13": "得受阿耨多羅。三藐三菩提記。",
    "X33n0625_002:0107b14": "無復疑悔者。謂初聞如來略開顯時。說三乘是方",
    "X33n0625_002:0107b15": "便。生諸疑悔。如來為我。廣明開三顯一。三一相即。",
    "X33n0625_002:0107b16": "疑悔已斷。次對佛陳解。如來又為述成。則我又知",
    "X33n0625_002:0107b17": "往昔曾發大願。更為授記。不勝滿足。所以無復疑",
    "X33n0625_002:0107b18": "悔也。△二為眾普請。此舍利弗。初授尊記。新運大",
    "X33n0625_002:0107b19": "悲。行菩薩道。故為眾普請也。法說初。雖亦為眾而",
    "X33n0625_002:0107b20": "請。然言自亦未了。則自行居多。不名為普。今既自",
    "X33n0625_002:0107b21": "無疑。唯是利他。故名普也。文為二。初為同輩請。",
    "X33n0625_002:0107b22": "是諸千二百心。自在者。昔住學地。佛常教化言。我法",
    "X33n0625_002:0107b23": "能離生老病死。究竟涅槃。是學無學人。亦各自以離",
    "X33n0625_002:0107b24": "我見。及有無見等。謂得涅槃。而今於世尊前。聞所未",
    "X33n0625_002:0107c01": "聞。皆墮疑惑。",
    "X33n0625_002:0107c02": "言心自在者。子縛斷也。我法能離等者。法即四諦",
    "X33n0625_002:0107c03": "之法也。生老病死。是所離之苦果。即苦諦。果必有",
    "X33n0625_002:0107c04": "因。即兼集諦。能離者即道諦。涅槃即滅諦也。亦各",
    "X33n0625_002:0107c05": "自以離我見。及有無見等。即學人之謂也。謂得涅",
    "X33n0625_002:0107c06": "槃。即無學人之謂也。聞所未聞者。若略開顯。若廣",
    "X33n0625_002:0107c07": "開顯。皆所未聞也。言皆墮疑惑者。聞略開顯。言三",
    "X33n0625_002:0107c08": "乘是方便。彼則自謂究竟。故墮於疑。聞廣開顯。言",
    "X33n0625_002:0107c09": "羅漢當作佛。彼則自謂不堪承任。故墮於惑也。△",
    "X33n0625_002:0107c10": "二為四眾請。",
    "X33n0625_002:0107c11": "善哉世尊。願為四眾。說其因緣。令離疑悔。",
    "X33n0625_002:0107c12": "願為四眾說因緣者。有云。因緣。即宿世之因緣。舍",
    "X33n0625_002:0107c13": "利弗。雖已解悟而得授記。然猶未能鑒機。故不請",
    "X33n0625_002:0107c14": "譬說。乃跨請因緣。今謂因緣。非宿世之因緣。乃前",
    "X33n0625_002:0107c15": "三後一之因緣也。謂昔日說三。今乃說一。畢竟有",
    "X33n0625_002:0107c16": "何因緣。願佛說之。令彼四眾。知三乘即一乘也。故",
    "X33n0625_002:0107c17": "如來領答。譬說之時。初則明三乘種性之子。輪轉",
    "X33n0625_002:0107c18": "五道。次則明三車誘引。令出火宅。後則明等賜大",
    "X33n0625_002:0107c19": "車。到於四方。此正明前三後一之因緣。以酧其請。",
    "X33n0625_002:0107c20": "故合法之後。結云以是因緣。諸佛方便力。於一佛",
    "X33n0625_002:0107c21": "乘。分別說三。是其證也。上為同輩請。則言皆墮疑",
    "X33n0625_002:0107c22": "惑。此言願說因緣。文乃互顯耳。為墮疑者說。則疑",
    "X33n0625_002:0107c23": "惑自除也。△二如來領答二。初長行。二偈頌。初三。",
    "X33n0625_002:0107c24": "初敘意。二正說。三結答。初二。初斥前即舊抑之。",
    "X33n0625_002:0108a01": "爾時佛告舍利弗。我先不言。諸佛世尊。以種種因緣。",
    "X33n0625_002:0108a02": "譬喻言辭。方便說法。皆為阿耨多羅。三藐三菩提耶。",
    "X33n0625_002:0108a03": "是諸所說。皆為化菩薩故。",
    "X33n0625_002:0108a04": "言我先等者。即指法說中五佛章。為實施權等意",
    "X33n0625_002:0108a05": "也。△二許後即舊引之。",
    "X33n0625_002:0108a06": "然舍利弗。今當復以譬喻。更明此義。諸有智者。以譬",
    "X33n0625_002:0108a07": "喻得解。",
    "X33n0625_002:0108a08": "言然者。既抑而復揚之詞。前雖斥已。今復許之。故",
    "X33n0625_002:0108a09": "云然舍利弗也。今當等者。謂我已廣明三乘一乘",
    "X33n0625_002:0108a10": "之義。汝今復請我說。我亦無別有所說。但當以三",
    "X33n0625_002:0108a11": "車一車之譬。重復明前三乘一乘之義而已。前於",
    "X33n0625_002:0108a12": "法說。而能領解。固是智者。今能以譬得解。亦不失",
    "X33n0625_002:0108a13": "為智者也。△二正說為二。初立譬。二合法。初又二。",
    "X33n0625_002:0108a14": "初總譬。二別譬。有此總別二番者。葢譬乃譬於法。",
    "X33n0625_002:0108a15": "由上法說中。有於略廣二頌。故今以總譬。譬上略",
    "X33n0625_002:0108a16": "頌。以別譬。譬上廣頌也。又總譬。則始自二萬億佛",
    "X33n0625_002:0108a17": "所。終於今日法華。乃明如來一期之化事。言雖略。",
    "X33n0625_002:0108a18": "而意實周。別譬。則始自法身地。照機觀法。終於等",
    "X33n0625_002:0108a19": "賜大白牛車。乃明如來一代之化儀。言雖廣。而意",
    "X33n0625_002:0108a20": "不備。故以文為廣略。不以義為廣略也。所以但言",
    "X33n0625_002:0108a21": "總別。不言廣略。意在於此。又按下四大弟子領解。",
    "X33n0625_002:0108a22": "總別二譬。總譬所明一期化事。亦有五時。乃冥領",
    "X33n0625_002:0108a23": "法身地前。無謀預知施化。必須如此。別譬顯領法",
    "X33n0625_002:0108a24": "身地照機。所以有總別一文之五時也。初總譬。分",
    "X33n0625_002:0108b01": "文為二。初標明譬本。",
    "X33n0625_002:0108b02": "舍利弗。若國邑聚落。有大長者。其年衰邁。財富無量。",
    "X33n0625_002:0108b03": "多有田宅。及諸僮僕。其家廣大。唯有一門。多諸人眾。",
    "X33n0625_002:0108b04": "一百二百。乃至五百人。止住其中。堂閣朽故。墻壁隤",
    "X33n0625_002:0108b05": "落。柱根腐敗。梁棟傾危。周匝俱時。",
    "X33n0625_002:0108b06": "譬文可見。若合法者。封疆為國。喻實報無礙土。宰",
    "X33n0625_002:0108b07": "治為邑。譬方便有餘土。隣里為聚落。即村里也。譬",
    "X33n0625_002:0108b08": "凡聖同居土。如來垂應三土。猶長者名聞於三處",
    "X33n0625_002:0108b09": "也。如來五住究盡。二死永亡。具大斷德。如長者之",
    "X33n0625_002:0108b10": "年衰頹老邁也。如來具足無量功德法財。如長者",
    "X33n0625_002:0108b11": "之財富無量也。如來能親近無量百千諸佛。盡行",
    "X33n0625_002:0108b12": "諸佛所行道法。成就不思議實智妙慧。既已成就",
    "X33n0625_002:0108b13": "妙慧。則不以食為命。亦不以舍為棲。唯以慧為命。",
    "X33n0625_002:0108b14": "亦以慧為棲。如長者多有田以養命。多有宅以棲",
    "X33n0625_002:0108b15": "身也。如來具足方便波羅蜜。成就不思議權智。而",
    "X33n0625_002:0108b16": "能隨眾生機。以為化導。如長者之多僮僕。以給使",
    "X33n0625_002:0108b17": "役也。其家廣大唯有一門者。若喻實報土。則以法",
    "X33n0625_002:0108b18": "性為家。所謂色心無礙。依正莊嚴者。是也。即以智",
    "X33n0625_002:0108b19": "慧為門者也。若喻有餘土。則以涅槃為家。所謂蕭",
    "X33n0625_002:0108b20": "然物外。露地清涼者。是也。即以偏空為門也。若喻",
    "X33n0625_002:0108b21": "同居土。則以三界為家。即以生死為門也。此中指",
    "X33n0625_002:0108b22": "法性為家。智慧為門。葢總譬。乃明如來法身地前",
    "X33n0625_002:0108b23": "事。今雖三土不同。且以實報為所居也。五百人者。",
    "X33n0625_002:0108b24": "譬五道眾生也。堂居於下。譬欲界。閣居於上。譬色",
    "X33n0625_002:0108c01": "無色界。三界統皆無常。故言朽故。墻壁譬四大。以",
    "X33n0625_002:0108c02": "三界皆不離四大。而總屬遷變。故言頺落。四大成",
    "X33n0625_002:0108c03": "於命根。猶如柱根。而總屬推滅。故言腐敗。命根中",
    "X33n0625_002:0108c04": "有意識。猶如梁棟。而總屬生滅。故言傾危也。從於",
    "X33n0625_002:0108c05": "無明。而起貪愛。還以貪愛。而滋無明。無明貪愛。不",
    "X33n0625_002:0108c06": "相遠離。故言周匝俱時也。若喻上法說中。乃對略",
    "X33n0625_002:0108c07": "頌云。今我亦如是。安隱眾生故。以種種法門。宣示",
    "X33n0625_002:0108c08": "於佛道之喻本也。大長者。即上我之一字也。其家",
    "X33n0625_002:0108c09": "廣大二句。即上種種法門也。五百人。即上眾生二",
    "X33n0625_002:0108c10": "字也。△二正明火宅。",
    "X33n0625_002:0108c11": "歘然火起。焚燒舍宅。長者諸子。若十二十。或至三十。",
    "X33n0625_002:0108c12": "在此宅中。",
    "X33n0625_002:0108c13": "無明本無。由貪愛有。故言歘然火起。由有無明。而",
    "X33n0625_002:0108c14": "生五濁八苦。故言焚燒舍宅也。三十子者。譬三乘",
    "X33n0625_002:0108c15": "種性之眾生也。上五道。則言人。以其但有正因。而",
    "X33n0625_002:0108c16": "無緣了。所謂素法身。天龍所忽。故但言人者。以貶",
    "X33n0625_002:0108c17": "之。今則稱子。以其於二萬億佛所。曾受大化。但中",
    "X33n0625_002:0108c18": "忘取小。故返流轉。既曾受佛化。則法爾天性相關。",
    "X33n0625_002:0108c19": "於如來有父道存焉。於三乘人有子道存焉。故稱",
    "X33n0625_002:0108c20": "為子也。以喻就法。釋之明矣。又此火宅。若對上法",
    "X33n0625_002:0108c21": "說。即略頌中安隱二字。顯此不安隱故。三十子即",
    "X33n0625_002:0108c22": "上知眾生性欲一句中之眾生也。以其有三乘種",
    "X33n0625_002:0108c23": "性故。△二別譬四。初長者行救譬。譬如來從法身",
    "X33n0625_002:0108c24": "地中見機。以大悲垂應也。二復更思惟下。捨几用",
    "X33n0625_002:0109a01": "車譬。三是時長者下。等賜大車譬。四舍利下。長者",
    "X33n0625_002:0109a02": "不虗譬。以譬如來今日一代五時設化。始則隱實",
    "X33n0625_002:0109a03": "施權。終乃開權顯實也。初為二。初見火。",
    "X33n0625_002:0109a04": "長者見是大火。從四面起。即大驚怖。而作是念。我雖",
    "X33n0625_002:0109a05": "能於此所燒之門。安隱得出。而諸子等。於火宅內。樂",
    "X33n0625_002:0109a06": "著嬉戲。不覺不知。不驚不怖。火來逼身。苦痛切己。心",
    "X33n0625_002:0109a07": "不厭患。無求出意。",
    "X33n0625_002:0109a08": "別譬。譬上法說中廣頌。今言長者見。譬我以佛眼",
    "X33n0625_002:0109a09": "觀。即法身地觀機也。言大火等者。譬上六道眾生。",
    "X33n0625_002:0109a10": "無明從四倒而起。如大火從四面起也。昔曾教大。",
    "X33n0625_002:0109a11": "今猶在三界。故謂大驚。既在三界。必為三界煩惱",
    "X33n0625_002:0109a12": "生死之所燒害。故謂大怖也。所燒之門者。即前之",
    "X33n0625_002:0109a13": "一門也。此一門。在如來。即是智慧之門。在眾生。即",
    "X33n0625_002:0109a14": "是生死之門。而是所燒也。如來能出生死。有大智",
    "X33n0625_002:0109a15": "慧。不為無明貪愛所惱。故言得出。然言雖者。如來",
    "X33n0625_002:0109a16": "雖能出。而眾生則不能出。眾生既不能出。則如來",
    "X33n0625_002:0109a17": "還從智慧。運大慈悲。入於生死。引導眾生得出。故",
    "X33n0625_002:0109a18": "言雖也。而諸子下。正明眾生不能出也。於火宅內",
    "X33n0625_002:0109a19": "樂著嬉戲者。即於三界中。起諸貪愛。生諸分別也。",
    "X33n0625_002:0109a20": "不覺等者。於涅槃真諦之理不覺。於戒定慧之道",
    "X33n0625_002:0109a21": "不知。於三界二十五有之苦報不驚。於八十八使",
    "X33n0625_002:0109a22": "八十一品之集因不怖也。由不怖集因。則為煩惱",
    "X33n0625_002:0109a23": "之所燒害。故言火來逼身。由不驚苦果。則為生死",
    "X33n0625_002:0109a24": "之所流轉。故言苦痛切己。由不知有道諦可修。故",
    "X33n0625_002:0109b01": "言心不厭患。由不覺有滅諦可證。故言無求出意",
    "X33n0625_002:0109b02": "也。切己乃自己之己字。不應作虗字看。△二行救。",
    "X33n0625_002:0109b03": "舍利弗。是長者。作是思惟。我身手有力。當以衣裓。若",
    "X33n0625_002:0109b04": "以几案。從舍出之。",
    "X33n0625_002:0109b05": "上見火。觀於六道。今思惟。欲以垂救。譬法說中。而",
    "X33n0625_002:0109b06": "起大悲心也。身手者。身譬智慧。有荷負之能。手譬",
    "X33n0625_002:0109b07": "神通。有提拔之用也。衣裓。即喻大慈而與樂。几案。",
    "X33n0625_002:0109b08": "即喻大悲而拔苦。從舍出之。即下合法云。令其遊",
    "X33n0625_002:0109b09": "戲也。舊分屬捨几。今分入於此。故對上而起大悲",
    "X33n0625_002:0109b10": "之文耳。△二捨几用車譬。譬上侵大施小。如來最",
    "X33n0625_002:0109b11": "初。以華嚴三七思惟等文也。文為二。初捨几。二爾",
    "X33n0625_002:0109b12": "時長者下。用車。初捨几一文。與舊小異。舊從是長",
    "X33n0625_002:0109b13": "者起。今從復更起。各有意耳。為三。初正作思惟。二",
    "X33n0625_002:0109b14": "作是念下。具告諸子。三父雖憐愍下。無機息化。此",
    "X33n0625_002:0109b15": "捨几一文。有人云。本不於上。亦不應下。乃是長出",
    "X33n0625_002:0109b16": "之文。今謂復更思惟。即上法說中。三七日中思惟",
    "X33n0625_002:0109b17": "也。是舍唯有一門。即上法說中。我所得智慧。微妙",
    "X33n0625_002:0109b18": "最第一。而復陿小等。即上法說中。眾生諸根鈍。著",
    "X33n0625_002:0109b19": "樂癡所盲也。我當為說等。即上法說中。云何而可",
    "X33n0625_002:0109b20": "度也。父雖憐愍等。即上法說中。若但讚佛乘。眾生",
    "X33n0625_002:0109b21": "沒在苦。不能信是法也。若下信解品。即是爾時使",
    "X33n0625_002:0109b22": "者疾走往捉。乃至悶絕僻地是也。本上下灼然可",
    "X33n0625_002:0109b23": "見。何得言是長出之文耶。初文分為二。初思惟說",
    "X33n0625_002:0109b24": "圓。",
    "X33n0625_002:0109c01": "復更思惟。是舍唯有一門。而復陿小。諸子幼稚。未有",
    "X33n0625_002:0109c02": "所識。戀著戲處。或當墮落。為火所燒。",
    "X33n0625_002:0109c03": "此文並約如來垂應之後。華嚴中三七思惟也。言",
    "X33n0625_002:0109c04": "復更思惟者。上來法身地中。欲行救時。以大悲。一",
    "X33n0625_002:0109c05": "番思惟已竟。今既垂應。始坐道場。欲思說圓。故云",
    "X33n0625_002:0109c06": "復更思惟。唯有一門者。即一乘圓頓教也。如前三",
    "X33n0625_002:0109c07": "七中。所謂微妙最第一。即智慧為門。與上唯有一",
    "X33n0625_002:0109c08": "門同也。舍即所詮。大總相法界也。而復陿小者。門",
    "X33n0625_002:0109c09": "本非小。乃因機小不契。故云陿小。所謂法大機小",
    "X33n0625_002:0109c10": "耳。諸子幼稚等者。昔雖教大。而今悉忘。大機全無。",
    "X33n0625_002:0109c11": "故言幼稚。既無大機。則但樂小法。小非究竟。由其",
    "X33n0625_002:0109c12": "集小。乃自謂究竟。故言未有所識。所樂小法。雖非",
    "X33n0625_002:0109c13": "究竟。若依之修習。亦能離於貪愛分別。出於分段",
    "X33n0625_002:0109c14": "生死。然彼非但樂小。而猶起諸愛見。著於生死。故",
    "X33n0625_002:0109c15": "云戀著戲處。戲即煩惱苦因。處即生死苦果。生死",
    "X33n0625_002:0109c16": "是煩惱之戲趣耳。既戀著生死。必為五濁八苦所",
    "X33n0625_002:0109c17": "燒。故云或當墮落(云云)。△二思惟說別。",
    "X33n0625_002:0109c18": "我當為說怖畏之事。此舍已燒。宜時疾出。無令為火。",
    "X33n0625_002:0109c19": "之所燒害。",
    "X33n0625_002:0109c20": "言當為說者。亦是思惟之詞。上思惟。欲說於圓。而",
    "X33n0625_002:0109c21": "無機矣。然恐法大機小。聞者不信。故更思惟。欲兼",
    "X33n0625_002:0109c22": "於別以為助也。怖畏之事者。別教所明。苦有無量",
    "X33n0625_002:0109c23": "相。十界果報不同。集有無量相。恒沙煩惱不同。苦",
    "X33n0625_002:0109c24": "集既皆無量。甚是可怖可畏者。故云怖畏之事也。",
    "X33n0625_002:0110a01": "此舍已燒者。別教須破煩惱。證菩提。須斷生死。得",
    "X33n0625_002:0110a02": "涅槃。菩提涅槃中。一向清淨。無煩惱生死。今既云",
    "X33n0625_002:0110a03": "破云斷。故言已燒。舍即煩惱生死也。宜時疾出者。",
    "X33n0625_002:0110a04": "別教明有菩提可得。有涅槃可證。既有可證可得。",
    "X33n0625_002:0110a05": "則當疾出煩惱生死。故云宜時疾出。為火燒害者。",
    "X33n0625_002:0110a06": "又別教所明。若不得菩提。必為煩惱之火所燒。若",
    "X33n0625_002:0110a07": "不證涅槃。必為生死之火所害。要速出煩惱生死。",
    "X33n0625_002:0110a08": "所謂無令(云云)。△二具告諸子。",
    "X33n0625_002:0110a09": "作是念已。如所思惟。具告諸子。汝等速出。",
    "X33n0625_002:0110a10": "是最初正說華嚴也。如所思惟者。如初則思惟欲",
    "X33n0625_002:0110a11": "說於圓。次則思惟欲說於別之兩番也。具告諸子",
    "X33n0625_002:0110a12": "者。為實機說於圓。為權機說於別。兩教俱說。故言",
    "X33n0625_002:0110a13": "具告也。汝等速出者。若實機者。令其即煩惱而證",
    "X33n0625_002:0110a14": "菩提。即生死而得涅槃。是速出矣。若權機者。令其",
    "X33n0625_002:0110a15": "破煩惱。而得菩提。斷生死而證涅槃。是速出矣。四",
    "X33n0625_002:0110a16": "教對論。唯別圓為速。藏通尚不知有界外。何論速",
    "X33n0625_002:0110a17": "乎。△三無機息化三。初通標無機。",
    "X33n0625_002:0110a18": "父雖憐愍。善言誘諭。而諸子等。樂著嬉戲。不肯信受。",
    "X33n0625_002:0110a19": "父雖憐愍者。承上兩番思惟也。言善言誘諭者。不",
    "X33n0625_002:0110a20": "直說於圓。兼別助顯。故言善也。樂著嬉戲者。即是",
    "X33n0625_002:0110a21": "貪著生死。起諸貪愛分別。不肯信受者。由其貪著",
    "X33n0625_002:0110a22": "生死。故為其說圓教。即煩惱是菩提。即生死是涅",
    "X33n0625_002:0110a23": "槃。則不肯信。為其說別教。斷煩惱而得菩提。斷生",
    "X33n0625_002:0110a24": "死而證涅槃。又不肯信受也。△二別明無機。",
    "X33n0625_002:0110b01": "不驚不畏。了無出心。亦復不知。何者是火。何者為舍。",
    "X33n0625_002:0110b02": "云何為失。",
    "X33n0625_002:0110b03": "前科兩教不分。故云通標。此科兩教分說。故稱別",
    "X33n0625_002:0110b04": "明。初明別無機。亦復下。明圓無機。初言不驚不畏",
    "X33n0625_002:0110b05": "者。如來雖為其說無量四諦。而明煩惱有恒沙之",
    "X33n0625_002:0110b06": "不同。彼則不為驚惶。明生死有十界之不同。彼則",
    "X33n0625_002:0110b07": "不為怖畏。既不驚於集。又不畏於苦。故於恒沙佛",
    "X33n0625_002:0110b08": "法無上涅槃。亦不為思惟取證。乃是無心於道滅。",
    "X33n0625_002:0110b09": "所以了無出心也。次明圓無機。言不知何者是火",
    "X33n0625_002:0110b10": "等者。即是如來。為說無作四諦。彼乃無機。而不知",
    "X33n0625_002:0110b11": "也。不知何者是火。即是不知無作集諦。葢圓教。明",
    "X33n0625_002:0110b12": "煩惱即菩提。若知煩惱。便知菩提矣。今言不知何",
    "X33n0625_002:0110b13": "者是火。乃不知即菩提是煩惱也。不知何者為舍。",
    "X33n0625_002:0110b14": "即是不知無作苦諦。舍是所燒。即是生死。葢圓教。",
    "X33n0625_002:0110b15": "明生死即涅槃。若知生死。便知涅槃矣。今言不知",
    "X33n0625_002:0110b16": "何者為舍。乃不知即涅槃是生死也。不知云何為",
    "X33n0625_002:0110b17": "失。即是不知無作道滅二諦。葢圓教。若知生死。即",
    "X33n0625_002:0110b18": "得涅槃滅理。若知煩惱。即得菩提道法。今既不知",
    "X33n0625_002:0110b19": "苦。則已失於滅。既不知集。則已失於道。而彼則不",
    "X33n0625_002:0110b20": "了苦集。便是失於道滅。故言不知云何為失也。上",
    "X33n0625_002:0110b21": "來別圓兩說。雖則根鈍不信不知。亦暢本懷者也。",
    "X33n0625_002:0110b22": "△三總結無機。",
    "X33n0625_002:0110b23": "但東西走戲。視父而已。",
    "X33n0625_002:0110b24": "言東西等者。彼既不肯信受別圓。則無大機。既無",
    "X33n0625_002:0110c01": "大機。惟樂小法。雖樂小法。然猶貪著生死。如東走",
    "X33n0625_002:0110c02": "戲而至於西。既著生死。而復樂小。如從西走戲而",
    "X33n0625_002:0110c03": "至於東也。視父而已者。即如聾若啞。不見不聞。但",
    "X33n0625_002:0110c04": "覩丈六垢衣之身而已矣。又視父而已者。乃不識",
    "X33n0625_002:0110c05": "是父也。如世之童稚。若嬉戲時。而識是父來。則生",
    "X33n0625_002:0110c06": "於避。豈直視而已。正由不識是父。故視之而已。乃",
    "X33n0625_002:0110c07": "譬如來現千丈舍那之身。說圓滿修多羅教。而二",
    "X33n0625_002:0110c08": "乘人。不識是佛。謂或是王。或是王等。故但視之而",
    "X33n0625_002:0110c09": "已。豈由不識。便不名父。故猶言視父耳。△二用車",
    "X33n0625_002:0110c10": "三。初念用方便。",
    "X33n0625_002:0110c11": "爾時長者。即作是念。此舍已為。大火所燒。我及諸子。",
    "X33n0625_002:0110c12": "若不時出。必為所焚。我今當設方便。令諸子等。得免",
    "X33n0625_002:0110c13": "斯害。",
    "X33n0625_002:0110c14": "作是念者。如來上已兩番思惟。而說別圓。然三乘",
    "X33n0625_002:0110c15": "種性之子。於大無機。但樂小法。貪著生死。在如來",
    "X33n0625_002:0110c16": "豈肯棄之不化。故還欲以小接。更作一番思惟。乃",
    "X33n0625_002:0110c17": "言即作是念也。此舍下。正是作念。上言我能於所",
    "X33n0625_002:0110c18": "燒之門安隱得出。此中何言我及諸子若不時出",
    "X33n0625_002:0110c19": "等耶。此亦無他。如來早已究竟無上涅槃。而出生",
    "X33n0625_002:0110c20": "死矣。秪由昔日受化三乘種性之子。猶然沒在生",
    "X33n0625_002:0110c21": "死。而不能出。乃如來為大悲所薰。還示入於生死。",
    "X33n0625_002:0110c22": "令其亦得涅槃。上云出。乃約如來自分而言。此云",
    "X33n0625_002:0110c23": "不出。乃就化眾邊而言也。然三乘子。在於生死。為",
    "X33n0625_002:0110c24": "火所燒。固無論矣。何以如來亦言為火所燒耶。葢",
    "X33n0625_002:0111a01": "三乘之子。乃為煩惱火所燒。若在如來。乃為大悲",
    "X33n0625_002:0111a02": "火所燒。如淨名經云。由眾生病。故菩薩亦病。眾生",
    "X33n0625_002:0111a03": "病者。從貪愛起。菩薩病者。從大悲生。正此謂耳。此",
    "X33n0625_002:0111a04": "就化他。云同燒同病。然大聖人。畢竟不燒不病也。",
    "X33n0625_002:0111a05": "言當設方便者。即是欲以小接也。△二施設三車",
    "X33n0625_002:0111a06": "二。初知先所好。",
    "X33n0625_002:0111a07": "父知諸子。先心各有所好。種種珍玩。奇異之物。情必",
    "X33n0625_002:0111a08": "樂著。",
    "X33n0625_002:0111a09": "言父知者。如來以不思議化他權智而知也。各有",
    "X33n0625_002:0111a10": "所好者。好有三乘不同。故言各。雖則不同。同一小",
    "X33n0625_002:0111a11": "乘偏空涅槃而已矣。言先心者。即於二萬億佛所。",
    "X33n0625_002:0111a12": "受大之後。便乃中忘取小。而此取小之心。其來久",
    "X33n0625_002:0111a13": "矣。已非一朝一夕。故言先心所好也。珍玩奇異之",
    "X33n0625_002:0111a14": "物者。即小乘道滅二諦。依之可出三界生死。故言",
    "X33n0625_002:0111a15": "珍玩奇異。道則有戒定慧之不同。滅則有空無相",
    "X33n0625_002:0111a16": "無作。故言種種也。情必樂著者。知其即退於大。必",
    "X33n0625_002:0111a17": "樂於小也。△二正設三車三。初勸修。",
    "X33n0625_002:0111a18": "而告之言。汝等所可玩好。希有難得。汝若不取。後必",
    "X33n0625_002:0111a19": "憂悔。",
    "X33n0625_002:0111a20": "玩好等者。道諦為可修之玩好。涅槃為可證之玩",
    "X33n0625_002:0111a21": "好。三界六道之所無。故希有。九十五種之所少。故",
    "X33n0625_002:0111a22": "難得也。汝若不取後必憂悔者。若不修於道。則煩",
    "X33n0625_002:0111a23": "惱何由而破。若不證於滅。則生死何由而斷。故今",
    "X33n0625_002:0111a24": "若不修證者。後必為煩惱生死之所逼迫。而生諸",
    "X33n0625_002:0111b01": "憂悔也。以玩好等。喻勸轉四諦云。此是苦。汝應知。",
    "X33n0625_002:0111b02": "乃至此是滅。汝應證也。△二示相。",
    "X33n0625_002:0111b03": "如此種種。羊車鹿車牛車。今在門外。可以遊戲。",
    "X33n0625_002:0111b04": "言如此等者。上未曾實指。玩好者云何物。今言種",
    "X33n0625_002:0111b05": "種者。即指出三車不同。以喻三乘為種種耳。又三",
    "X33n0625_002:0111b06": "乘人。各有修證不同。亦名種種也。今在門外者。三",
    "X33n0625_002:0111b07": "乘乃是方便所說。在於一實智之外也。可以遊戲",
    "X33n0625_002:0111b08": "者。雖在實智之外。而是方便所施。若能依之。煩惱",
    "X33n0625_002:0111b09": "可破。生死可斷。戒定慧之道可修。空無相無作之",
    "X33n0625_002:0111b10": "滅可證也。今指三車。喻示轉四諦云。此是苦。可知",
    "X33n0625_002:0111b11": "相。乃至此是滅。可證相也。△三作證。",
    "X33n0625_002:0111b12": "汝等於此火宅。宜速出來。隨汝所欲。皆當與汝。",
    "X33n0625_002:0111b13": "言隨汝所欲等者。汝欲聲聞乘。我即與聲聞乘。乃",
    "X33n0625_002:0111b14": "至汝欲菩薩乘。我即與菩薩乘。所謂我今為汝。保",
    "X33n0625_002:0111b15": "任此事。終不虗妄也。此喻證轉四諦云。此是苦。我",
    "X33n0625_002:0111b16": "已知。不復更知。汝亦應知。乃至此是滅。我已證。不",
    "X33n0625_002:0111b17": "復更證。汝亦應證。講說時深得此旨。方稱文意耳。",
    "X33n0625_002:0111b18": "△三諸子受行。",
    "X33n0625_002:0111b19": "爾時諸子。聞父所說。珍玩之物。適其願故。心各勇銳。",
    "X33n0625_002:0111b20": "互相推排。競共馳走。爭出火宅。",
    "X33n0625_002:0111b21": "此爾時者。即是三乘種性之子。聞佛說小乘空無",
    "X33n0625_002:0111b22": "相無作之涅槃。戒定慧之道品。是以小法。而逗退",
    "X33n0625_002:0111b23": "大取小之機。故稱適其所願也。心各等者。由適所",
    "X33n0625_002:0111b24": "願。故三乘人。皆依之而為修習。聲聞乘。則以苦為",
    "X33n0625_002:0111c01": "初門而發心。緣覺乘。則以集為初門而發心。菩薩",
    "X33n0625_002:0111c02": "乘。則以道為初門而發心。各皆勇猛銳利。故言勇",
    "X33n0625_002:0111c03": "銳。既發心已。自乃修觀。雖有三乘不同。唯一析空。",
    "X33n0625_002:0111c04": "故言互相推排。推即推尋諦理。排即排伏見思。即",
    "X33n0625_002:0111c05": "是三乘人。同以柝空之觀。析之又析。而欲明於理。",
    "X33n0625_002:0111c06": "欲斷於惑也。推音摧推也。競共馳走者。三乘人。有",
    "X33n0625_002:0111c07": "帶果而行因者。有望果而行因者。有伏惑而行因",
    "X33n0625_002:0111c08": "者。故言競共馳走也。三乘所因不同為競。所行又",
    "X33n0625_002:0111c09": "同為共也。爭出火宅者。聲聞斷正使。而出火宅。緣",
    "X33n0625_002:0111c10": "覺侵習氣。而出火宅。菩薩以三十四心。頓斷見思",
    "X33n0625_002:0111c11": "習氣。而出火宅也。言爭者。後勝前故。△三等賜大",
    "X33n0625_002:0111c12": "車譬四。初長者歡喜。",
    "X33n0625_002:0111c13": "是時長者。見諸子等。安隱得出。皆於四衢道中。露地",
    "X33n0625_002:0111c14": "而坐。無復障礙。其心泰然。歡喜踴躍。",
    "X33n0625_002:0111c15": "安隱得出者。謂三乘人。既出三界火宅。則不為見",
    "X33n0625_002:0111c16": "思煩惱。分段生死之所燒害。而得安隱也。皆於等",
    "X33n0625_002:0111c17": "者。又三乘人。皆於四諦中。發心起行。既破見思。不",
    "X33n0625_002:0111c18": "為煩惱所覆。遂乃保證偏空。不復前進也。真諦之",
    "X33n0625_002:0111c19": "理。了然可見。故言無復障礙也。其心泰然者。如來",
    "X33n0625_002:0111c20": "見諸子。於三界中。樂著戲嬉。為火所燒。內心即大",
    "X33n0625_002:0111c21": "驚怖。那得泰然。今見三乘子。於三界火宅。安隱得",
    "X33n0625_002:0111c22": "出。則不為火所燒。故如來之心。遂乃泰然也。歡喜",
    "X33n0625_002:0111c23": "者。非喜其得小也。如來意謂。小化既能信受修證。",
    "X33n0625_002:0111c24": "若以大化。彼亦必能信受修證。既已得小。即從小",
    "X33n0625_002:0112a01": "引歸於大。又所得之小。若一經開顯。全即是大。故",
    "X33n0625_002:0112a02": "即歡喜踴躍也。△二諸子索車。",
    "X33n0625_002:0112a03": "時諸子等。各白父言。父先所許。玩好之具。羊車鹿車",
    "X33n0625_002:0112a04": "牛車。願時賜與。",
    "X33n0625_002:0112a05": "若就文言。羊車鹿車牛車。願時賜與。則是索於三",
    "X33n0625_002:0112a06": "乘小車。以由三乘子。聞於如來所許。適其願故。乃",
    "X33n0625_002:0112a07": "爭出宅。既許而不見與。故索先許之三乘。此正當",
    "X33n0625_002:0112a08": "二酥之時也。如來於阿含會上。施三乘教。纔至方",
    "X33n0625_002:0112a09": "等。即假他方菩薩彈斥。然三乘人。猶居本位。止宿",
    "X33n0625_002:0112a10": "草菴。此是方等索小也。般若會上。如來命轉教時。",
    "X33n0625_002:0112a11": "猶執真未忘。無心希取。此是般若索小也。天台云",
    "X33n0625_002:0112a12": "索大者。葢取義也。於方等中。聞彈斥褒歎。耻小慕",
    "X33n0625_002:0112a13": "大。若言慕大。此即方等時索大也。般若時。雖無心",
    "X33n0625_002:0112a14": "希取。然大乘家業。已得領知。若言領知。此即般若",
    "X33n0625_002:0112a15": "時索大也。問。如來許三車。但喻小乘。既出三界。已",
    "X33n0625_002:0112a16": "得三車。小不應復索。秖知三車是小。既已得之。尚",
    "X33n0625_002:0112a17": "不知大。何更索大。答。三車雖喻小乘。本為大乘作",
    "X33n0625_002:0112a18": "方便者。雖出三界得證涅槃。而阿含中。已受密彈。",
    "X33n0625_002:0112a19": "則知所得之小。似未的當。故更復有索大之義。若",
    "X33n0625_002:0112a20": "二酥。既經彈斥。及夫轉教。自應索大也。△三長者",
    "X33n0625_002:0112a21": "等賜三。初正等賜。",
    "X33n0625_002:0112a22": "舍利弗。爾時長者。各賜諸子。等一大車。",
    "X33n0625_002:0112a23": "各賜大車者。謂諸子雖索三乘。如來賜與之時。隨",
    "X33n0625_002:0112a24": "其索聲聞乘者。亦與之一佛乘。乃至索菩薩乘者。",
    "X33n0625_002:0112b01": "亦與之一佛乘。故言各賜諸子等一大車也。葢未",
    "X33n0625_002:0112b02": "開顯以前。則三乘是三乘。一乘是一乘。兩不相同。",
    "X33n0625_002:0112b03": "法華高會。一經開顯。即三乘而是一乘。除一乘外。",
    "X33n0625_002:0112b04": "無有三乘可得。安有聲聞緣覺及以菩薩乘耶。故",
    "X33n0625_002:0112b05": "諸子雖索於三。而如來則等賜於一也。△二示車",
    "X33n0625_002:0112b06": "體。既有理體。必當依理而起行。行成則能起於種",
    "X33n0625_002:0112b07": "種之用也。文分三。初示法身為體。",
    "X33n0625_002:0112b08": "其車高廣。眾寶莊校。周匝欄楯。四面懸鈴。又於其上。",
    "X33n0625_002:0112b09": "張設幰蓋。亦以珍奇雜寶。而嚴飾之。寶繩交珞。垂諸",
    "X33n0625_002:0112b10": "華纓。重敷婉筵。安置丹枕。",
    "X33n0625_002:0112b11": "言車者。即一佛乘也。高廣者。葢一佛乘。無別有體。",
    "X33n0625_002:0112b12": "全以十法界。而為其體。上則窮於一切諸佛而高。",
    "X33n0625_002:0112b13": "下則該乎九界眾生而廣。然即高是廣。即廣是高。",
    "X33n0625_002:0112b14": "即高而廣者。葢一切諸佛所證。無別有證。全證九",
    "X33n0625_002:0112b15": "界眾生之具。故即諸佛之高。而是眾生之廣也。即",
    "X33n0625_002:0112b16": "廣而高者。葢九界眾生所具。無別有具。全具一切",
    "X33n0625_002:0112b17": "諸佛之證。故即眾生之廣。而是諸佛之高也。故云",
    "X33n0625_002:0112b18": "阿鼻依正。全處極聖之自心。毗盧身土。不逾下凡",
    "X33n0625_002:0112b19": "之一念。此則凡聖一如。染淨一致。全九界而是佛",
    "X33n0625_002:0112b20": "界。即三乘而是一乘。其體豈不高且廣哉。則知大",
    "X33n0625_002:0112b21": "車之大。即高廣為大也。眾寶等者。即車體莊嚴。以",
    "X33n0625_002:0112b22": "喻法身體中具一切功德也。所言法身者。法即三",
    "X33n0625_002:0112b23": "千之法。身以積聚為義。於一念中。具足三千諸佛。",
    "X33n0625_002:0112b24": "而三千諸佛。全在一念顯現。所謂法身也。若言清",
    "X33n0625_002:0112c01": "淨法身。體不具眾德者。此乃別教一途。所觀清淨",
    "X33n0625_002:0112c02": "真如之法身。若夫圓教。則一清淨一切清淨。有何",
    "X33n0625_002:0112c03": "一法而不具足。故法身為一佛乘之體。其體具足",
    "X33n0625_002:0112c04": "種種功德。猶如大車之種種莊嚴也。言眾寶莊校",
    "X33n0625_002:0112c05": "者。即一佛乘體。具足無量功德法財。還以功德法",
    "X33n0625_002:0112c06": "財。而嚴乎一佛乘體。如大車之眾寶莊校也。一佛",
    "X33n0625_002:0112c07": "乘體中。具足無量陀羅尼門。而無惡不遮。無善不",
    "X33n0625_002:0112c08": "持。如欄楯也。一佛乘體。具足四無礙辯。如懸鈴也。",
    "X33n0625_002:0112c09": "一佛乘體。具足無緣大慈。遍覆法界。而此大慈。還",
    "X33n0625_002:0112c10": "以無量善法。而為嚴飾。如車有葢以寶嚴飾也。一",
    "X33n0625_002:0112c11": "佛乘中。具足四弘誓願。如繩交絡也。具足無量不",
    "X33n0625_002:0112c12": "思議因行。如華纓也。具足百千三昧觀練薰修等",
    "X33n0625_002:0112c13": "禪。如重敷婉筵也。具足法界諸行。如置於枕也。△",
    "X33n0625_002:0112c14": "二示般若為宗。",
    "X33n0625_002:0112c15": "駕以白牛。膚色充潔。形體姝好。有大筋力。行步平正。",
    "X33n0625_002:0112c16": "其疾如風。",
    "X33n0625_002:0112c17": "上法身。乃是理體。若依體而起乎行。則還當以般",
    "X33n0625_002:0112c18": "若妙智導之。如大車駕以白牛也。葢白為眾色之",
    "X33n0625_002:0112c19": "本。牛有運載之力。譬般若為眾德之本。有觀照之",
    "X33n0625_002:0112c20": "功也。般若能照一切。而無德不滿。如白牛之膚充。",
    "X33n0625_002:0112c21": "般若能遮一切。而無惑不破。如白牛之色潔。般若",
    "X33n0625_002:0112c22": "能證一切之所難證。如白牛之形體姝好。般若能",
    "X33n0625_002:0112c23": "行一切之所難行。如白牛之有大筋力也。般若則",
    "X33n0625_002:0112c24": "止觀並明。而無欠缺。謂以止止乎散。以觀觀乎昏。",
    "X33n0625_002:0113a01": "昏散咸盡。非單輪隻翼之可比。正如白牛之行步",
    "X33n0625_002:0113a02": "平正。而無偏頗。則能任運流入。速至薩婆若海。故",
    "X33n0625_002:0113a03": "云其疾如風也。△三示解脫為用。",
    "X33n0625_002:0113a04": "又多僕從。而侍衛之。",
    "X33n0625_002:0113a05": "依體修行。則能起於種種解脫之用。具足一切方",
    "X33n0625_002:0113a06": "便波羅蜜。稱機適化。左之右之。無何不是。如大車",
    "X33n0625_002:0113a07": "之多僕從。以給左右也。然一大車。三德圓顯。不可",
    "X33n0625_002:0113a08": "思議若此。△三釋所以。謂諸子索三。而如來何故",
    "X33n0625_002:0113a09": "各與一耶。故釋明索三與一之所以也。文為二。初",
    "X33n0625_002:0113a10": "正釋。",
    "X33n0625_002:0113a11": "所以者何。是大長者。財富無量。種種諸藏。悉皆充溢。",
    "X33n0625_002:0113a12": "而作是念。我財物無極。不應以下劣小車。與諸子等。",
    "X33n0625_002:0113a13": "今此幼童。皆是吾子。愛無偏黨。我有如是七寶大車。",
    "X33n0625_002:0113a14": "其數無量。應當等心。各各與之。不宜差別。",
    "X33n0625_002:0113a15": "所以者何。乃是標徵。是大長者下。方是正釋。初明",
    "X33n0625_002:0113a16": "如來具足無量功德法財。則所與者。不應下劣小",
    "X33n0625_002:0113a17": "車也。今此下。明三乘皆是往昔結緣之子。則與不",
    "X33n0625_002:0113a18": "宜差別也。初言種種諸藏者。如來具有理智行三。",
    "X33n0625_002:0113a19": "皆含法界。故言諸藏。皆依三千實相。故言種種。謂",
    "X33n0625_002:0113a20": "如來所證。不思議三千實相之妙理。體稱法界。無",
    "X33n0625_002:0113a21": "所不含。即所證之理是藏也。如來能契。不思議三",
    "X33n0625_002:0113a22": "千實相之妙智。亦復體稱法界。而無不含。即能契",
    "X33n0625_002:0113a23": "之智是藏也。如來所起。不思議三千實相之妙行。",
    "X33n0625_002:0113a24": "亦復全體法界。而無不含。即所起之行是藏也。如",
    "X33n0625_002:0113b01": "此諸藏。自己證得。故言充。還以自證。而化於他。令",
    "X33n0625_002:0113b02": "他亦證己所證。故言溢也。次言幼童者。昔雖教大。",
    "X33n0625_002:0113b03": "而今悉忘。大機全微。故言童。言皆是子者。今雖取",
    "X33n0625_002:0113b04": "小。昔曾受大。則天性相關。於如來有父道存焉。故",
    "X33n0625_002:0113b05": "是子也。既皆是子。愛豈偏黨。故言愛無偏黨。言七",
    "X33n0625_002:0113b06": "寶大車者。所有七方便乘。一經開顯。全體是一佛",
    "X33n0625_002:0113b07": "乘。故言七寶大車也。應當等心等者。若此吾子。彼",
    "X33n0625_002:0113b08": "非吾子。則與有差別。亦是所應。今既皆是子。豈可",
    "X33n0625_002:0113b09": "有二心於其間。此與之小。彼與之大耶。故言應當",
    "X33n0625_002:0113b10": "等心(云云)。△二轉解。",
    "X33n0625_002:0113b11": "所以者何。以我此物。周給一國。猶尚不匱。何況諸子。",
    "X33n0625_002:0113b12": "謂畢竟何以與車。不應下劣。心不差別耶。是故解",
    "X33n0625_002:0113b13": "云。以我此物等也。長者謂我財物。周給一國之人。",
    "X33n0625_002:0113b14": "尚不能匱。此財極多矣。豈應與劣。而國人尚不匱。",
    "X33n0625_002:0113b15": "況於一家。既同一家。則皆是子矣。豈應與有差別",
    "X33n0625_002:0113b16": "耶。合法者。如來謂我以功德法財。遍與法界一切。",
    "X33n0625_002:0113b17": "猶尚不乏。言此法財極多矣。豈應與於小乘。又何",
    "X33n0625_002:0113b18": "況皆昔結緣之子。豈可與有差別耶。故在長者。雖",
    "X33n0625_002:0113b19": "則先許三車。終乃等賜大車。在如來。雖則先說三",
    "X33n0625_002:0113b20": "乘。終乃會歸一佛乘也。△四諸子歡喜。",
    "X33n0625_002:0113b21": "是時諸子。各乘大車。得未曾有。非本所望。",
    "X33n0625_002:0113b22": "言非本所望者。本昔所望。秪欲破於見思。出於分",
    "X33n0625_002:0113b23": "段。證於偏真。今乃更能破於無明。出於變易。證於",
    "X33n0625_002:0113b24": "中道。故非本之所望也。是則昔所未有者今有之。",
    "X33n0625_002:0113c01": "昔所未得者今得之。故曰得未曾有(云云)。",
    "X33n0625_002:0113c03": "妙法蓮華經演義卷第二之一",
    "X33n0625_002:0113c05": "妙法蓮華經演義卷第二之二",
    "X33n0625_002:0113c07": "姚秦三藏法師　鳩摩羅什奉　詔譯",
    "X33n0625_002:0113c08": "天台教觀　一松大師　講錄",
    "X33n0625_002:0113c09": "清　東甌釋氏　曉柔廣和　編定",
    "X33n0625_002:0113c10": "△四長者不虗譬三。初如來審問。",
    "X33n0625_002:0113c11": "舍利弗。於汝意云何。是長者等與諸子。珍寶大車。甯",
    "X33n0625_002:0113c12": "有虗妄不。",
    "X33n0625_002:0113c13": "言甯有虗妄者。謂如來問云。如長者最初。元許三",
    "X33n0625_002:0113c14": "車。及至賜與。唯一大車。則先所說之三。是虗妄否。",
    "X33n0625_002:0113c15": "葢如來自知。無有虗妄。一經開顯。三乘即是一乘。",
    "X33n0625_002:0113c16": "今與一乘。便為已許三乘矣。然問身子者。如來已",
    "X33n0625_002:0113c17": "知既得解悟。則亦知不虗矣。故欲其領答。以曉羣",
    "X33n0625_002:0113c18": "輩也。△二身子領答二。初免難不虗答。",
    "X33n0625_002:0113c19": "舍利弗言。不也世尊。是長者但令諸子。得免火難。全",
    "X33n0625_002:0113c20": "其軀命。非為虗妄。何以故。若全身命。便為已得。玩好",
    "X33n0625_002:0113c21": "之具。況復方便。於彼火宅。而拔濟之。",
    "X33n0625_002:0113c22": "言不也者。身子既能了知三乘即是一乘。雖許三",
    "X33n0625_002:0113c23": "與一。三亦不虗。故答云不也世尊。是長者下。正釋",
    "X33n0625_002:0113c24": "不虗也。免難者。免三界煩惱苦果之難也。全其軀",
    "X33n0625_002:0114a01": "命者。全五分法身偏空之慧命也。已得玩好者。軀",
    "X33n0625_002:0114a02": "命若全。則道品可修。涅槃可證。故言得玩好之具",
    "X33n0625_002:0114a03": "也。方便等者。謂如來所許之三乘。本是方便施設。",
    "X33n0625_002:0114a04": "唯欲三乘子。出於三界。免於生死之難也。故曰況",
    "X33n0625_002:0114a05": "復(云云)。△二與大不虗答。",
    "X33n0625_002:0114a06": "世尊。若是長者。乃至不與最小一車。猶不虗妄。何以",
    "X33n0625_002:0114a07": "故。是長者。先作是意。我以方便。令子得出。以是因緣。",
    "X33n0625_002:0114a08": "無虗妄也。何況長者。自知財富無量。欲饒益諸子。等",
    "X33n0625_002:0114a09": "與大車。",
    "X33n0625_002:0114a10": "此言三乘中。聲聞乘。最為小也。作是意等者。即上",
    "X33n0625_002:0114a11": "念用方便中云。我及諸子。若不時出。必為所焚。我",
    "X33n0625_002:0114a12": "今當設方便。令諸子等免得斯害也。是則三乘元",
    "X33n0625_002:0114a13": "是方便所設。故雖不與。亦不虗也。何況等者。謂不",
    "X33n0625_002:0114a14": "與尚且不虗。何況與大。若得於大。三乘全即一乘。",
    "X33n0625_002:0114a15": "又何虗乎。以免難與大皆不虗。故前答云。不也世",
    "X33n0625_002:0114a16": "尊(云云)。△三如來述歎。",
    "X33n0625_002:0114a17": "佛告舍利弗。善哉善哉。如汝所言。舍利弗。如來亦復",
    "X33n0625_002:0114a18": "如是。",
    "X33n0625_002:0114a19": "言雙善者。一歎免難不虗答。一歎與大不虗答。亦",
    "X33n0625_002:0114a20": "復如是者。乃承上起下之詞也。△二合法。由法難",
    "X33n0625_002:0114a21": "解。以喻發明。觀如來三車一車之語。即知三乘一",
    "X33n0625_002:0114a22": "乘之旨也。文分為二。初合總譬。",
    "X33n0625_002:0114a23": "則為一切世間之父。於諸怖畏。衰惱憂患。無明闇蔽。",
    "X33n0625_002:0114a24": "永盡無餘。而悉成就。無量知見。力無所畏。有大神力。",
    "X33n0625_002:0114b01": "及智慧力。具足方便。智慧波羅密。大慈大悲。常無懈",
    "X33n0625_002:0114b02": "倦。恒求善事。利益一切。而生三界。朽故火宅。為度眾",
    "X33n0625_002:0114b03": "生。生老病死。憂悲苦惱。愚癡闇蔽。三毒之火。教化令",
    "X33n0625_002:0114b04": "得。阿耨多羅。三藐三菩提。",
    "X33n0625_002:0114b05": "言一切世間者。合上國邑聚落。即眾生世間。五陰",
    "X33n0625_002:0114b06": "世間。國土世間。若就文論。即是實報世間。有餘世",
    "X33n0625_002:0114b07": "間。同居世間也。父合上長者。言如來於此三界中。",
    "X33n0625_002:0114b08": "有正因靈覺之子。有緣了結緣之子。皆以如來為",
    "X33n0625_002:0114b09": "父也。諸怖畏等。合上總譬文中。其年衰邁。生死苦",
    "X33n0625_002:0114b10": "果。最可怖畏。最為衰惱。最可憂患。有分段變易不",
    "X33n0625_002:0114b11": "同。故言諸也。無明闇蔽者。界內界外。二種無明。最",
    "X33n0625_002:0114b12": "為昏闇。能蔽偏真諦理。及以中道實相。如來則二",
    "X33n0625_002:0114b13": "死永亡。五住究盡。故言永盡無餘。此明如來之德",
    "X33n0625_002:0114b14": "也。成就等者。合上財富無量多有田宅。無量知見",
    "X33n0625_002:0114b15": "者。三智一心中知。為無量知。五眼一眼中見。為無",
    "X33n0625_002:0114b16": "量見。又如來以三智五眼。圓觀圓照法界諸法。而",
    "X33n0625_002:0114b17": "法界所有之法。盡入如來知見之中。故言無量知",
    "X33n0625_002:0114b18": "見。此是實智。力無所畏。乃是權智。如來具有權實",
    "X33n0625_002:0114b19": "二智。故言而悉成就也。有大神力等。合上及諸僮",
    "X33n0625_002:0114b20": "僕也。大慈大悲等。合上其家廣大也。言常無懈倦",
    "X33n0625_002:0114b21": "者。如來具有無緣大慈。念念時時處處。欲與一切",
    "X33n0625_002:0114b22": "眾生之樂。具有無緣大悲。念念時時處處。欲拔眾",
    "X33n0625_002:0114b23": "生之苦。此與拔之心。無暫停息。故言常無懈倦也。",
    "X33n0625_002:0114b24": "恒求善事者。如來既具大慈悲。欲化眾生。若應以",
    "X33n0625_002:0114c01": "形教得益者。則放種種光。現種種相。令其得益。若",
    "X33n0625_002:0114c02": "應以聲教得益者。則說種種言。宣種種詞。令其得",
    "X33n0625_002:0114c03": "益。此則若形若聲。雖種種不同。皆名善事也。利益",
    "X33n0625_002:0114c04": "一切。合上多諸人眾乃至五百人也。言三界火宅",
    "X33n0625_002:0114c05": "者。乃法喻雙舉。三界是法。火宅是喻也。合上三十",
    "X33n0625_002:0114c06": "子也。生老病死等。合上倐然火起。生老等。是明苦",
    "X33n0625_002:0114c07": "果之火。愚癡等。是明集因之火也。言三毒者。如世",
    "X33n0625_002:0114c08": "之毒。人若服之。必能喪身失命。貪嗔癡亦然。眾生",
    "X33n0625_002:0114c09": "著之。則能喪於法身。失於慧命。故名為毒也。教化",
    "X33n0625_002:0114c10": "令得菩提。合上唯有一門。言如來雖度眾生老死。",
    "X33n0625_002:0114c11": "本意元欲證於無上菩提也。△二合別譬四。初合",
    "X33n0625_002:0114c12": "長者行救譬。二合捨几用車譬。三合等賜大車譬。",
    "X33n0625_002:0114c13": "四合長者不虗譬。初二。初合見火。",
    "X33n0625_002:0114c14": "見諸眾生。為生老病死。憂悲苦惱。之所燒煑。亦以五",
    "X33n0625_002:0114c15": "欲財利故。受種種苦。又以貪著追求故。現受眾苦。後",
    "X33n0625_002:0114c16": "受地獄畜生餓鬼之苦。若生天上。及在人間。貧窮困",
    "X33n0625_002:0114c17": "苦。愛別離苦。冤憎會苦。如是等種種諸苦。眾生沒在",
    "X33n0625_002:0114c18": "其中。歡喜游戲。不覺不知。不驚不怖。亦不生厭。不求",
    "X33n0625_002:0114c19": "解脫。於此三界火宅。東西馳走。雖遭大苦。不以為患。",
    "X33n0625_002:0114c20": "初見字。合上長者見也。諸眾生等。合上大火。從四",
    "X33n0625_002:0114c21": "面起。略不合即大驚怖等。又合而諸子等。至無求",
    "X33n0625_002:0114c22": "出意也。文具八苦。六苦如文。又以貪著。即求不得。",
    "X33n0625_002:0114c23": "有此七苦。則成五陰盛苦也。以五陰盛苦。即以七",
    "X33n0625_002:0114c24": "苦為本。又可亦以等。求不得苦也。以其求之。未免",
    "X33n0625_002:0115a01": "搆造經營。故言受種種苦。又以等。五陰熾盛苦也。",
    "X33n0625_002:0115a02": "五陰因求不得而有。復又以下。過去也。現即現在。",
    "X33n0625_002:0115a03": "後即未來。初三惡。次三善。以六道皆有五陰。故言",
    "X33n0625_002:0115a04": "若生天上及人間等苦也。沒在其中者。所謂煩惱",
    "X33n0625_002:0115a05": "河。生死海。了不得出也。如人投水。但見是水。而不",
    "X33n0625_002:0115a06": "見人。眾生沒在八苦中。則但見於苦也。然不以苦",
    "X33n0625_002:0115a07": "為苦。反以為樂。故樂三界生死。而歡喜遊戲也。言",
    "X33n0625_002:0115a08": "東西馳走者。或修戒善之因。而感人天之果。如從",
    "X33n0625_002:0115a09": "東至西。於天人中。還起貪求。而墮惡道。如從西至",
    "X33n0625_002:0115a10": "於東也。△二合行救。",
    "X33n0625_002:0115a11": "舍利弗。佛見此已。便作是念。我為眾生之父。應拔其",
    "X33n0625_002:0115a12": "苦難。與無量無邊。佛智慧樂。令其游戲。",
    "X33n0625_002:0115a13": "佛見此已。合上作是思惟等文也。我為等者。如世",
    "X33n0625_002:0115a14": "人之父。其子有苦必拔。有樂必與。況如來出世之",
    "X33n0625_002:0115a15": "父乎。故曰應拔(云云)。令其遊戲者。拔煩惱生死之",
    "X33n0625_002:0115a16": "苦。與菩提涅槃之樂也。△二合捨几用車譬二。初",
    "X33n0625_002:0115a17": "合捨几。",
    "X33n0625_002:0115a18": "舍利弗。如來復作是念。若我但以神力。及智慧力。捨",
    "X33n0625_002:0115a19": "於方便。為諸眾生。讚如來知見。力無所畏者。眾生不",
    "X33n0625_002:0115a20": "能。以是得度。所以者何。是諸眾生。未免生病老死。憂",
    "X33n0625_002:0115a21": "悲苦惱。而為三界。火宅所燒。何由能解。佛之智慧。",
    "X33n0625_002:0115a22": "復作是念。合上復更思惟也。前科合上行救。言便",
    "X33n0625_002:0115a23": "作是念。即法身地中。見五濁眾生。而起大悲心也。",
    "X33n0625_002:0115a24": "此言復作是念。即欲說華嚴。大教擬宜。而三七思",
    "X33n0625_002:0115b01": "惟也。但以等。合上惟有一門。上以智慧為門。此中",
    "X33n0625_002:0115b02": "言神力。智慧為能。神力為所。同一智慧也。又如來",
    "X33n0625_002:0115b03": "知見。即是實智慧力。無所畏。即是權智慧力也。眾",
    "X33n0625_002:0115b04": "生不能以是得度。合上而復陿小。至或當墮落為",
    "X33n0625_002:0115b05": "火所燒也。言不能得度者。正由機小故也。上如來",
    "X33n0625_002:0115b06": "知見。是法大。今是機小。故不能以大法得度也。略",
    "X33n0625_002:0115b07": "不合我當為說怖畏等文。是諸眾生未免生老病",
    "X33n0625_002:0115b08": "死等。合上而諸子等樂著嬉遊。至視父而已。言未",
    "X33n0625_002:0115b09": "免火燒者。謂眾生機既是小。若為其說如來智慧",
    "X33n0625_002:0115b10": "佛之知見大法。則聞必生疑不信。生謗墮苦。故言",
    "X33n0625_002:0115b11": "未免為火所燒也。△二合用車二。初提譬。",
    "X33n0625_002:0115b12": "舍利弗。如彼長者。雖復身手有力。而不用之。但以慇",
    "X33n0625_002:0115b13": "懃方便。勉濟諸子。火宅之難。然後各與珍寶大車。",
    "X33n0625_002:0115b14": "雖復身手有力。至各與大車者。此直敘長者。始欲",
    "X33n0625_002:0115b15": "行救。終則等賜而言。故乃提上我今當設方便令",
    "X33n0625_002:0115b16": "諸子等得免斯害之文。雖復一句。追敘其前我身",
    "X33n0625_002:0115b17": "手有力等。然後一句。是逆探其後等賜也。△二正",
    "X33n0625_002:0115b18": "合三。初合念用方便。",
    "X33n0625_002:0115b19": "如來亦復如是。雖有力無所畏。而不用之。但以智慧",
    "X33n0625_002:0115b20": "方便。於三界火宅。拔濟眾生。為說三乘。聲聞。辟支佛。",
    "X33n0625_002:0115b21": "佛乘。",
    "X33n0625_002:0115b22": "智慧是實。方便是權。智慧方便者。乃即實之權也。",
    "X33n0625_002:0115b23": "言佛乘者。即三藏菩薩也。三藏中二乘。不求作佛。",
    "X33n0625_002:0115b24": "唯求滅度。菩薩。志求作佛。故於三祇中。伏見思惑。",
    "X33n0625_002:0115c01": "修六度行。更於百劫。修於相好。於樹王下。三十四",
    "X33n0625_002:0115c02": "心。頓斷見思習氣。成等正覺。故名此菩薩為佛乘。",
    "X33n0625_002:0115c03": "葢菩薩是因。佛乘是果。因中而舉其果。故言佛乘。",
    "X33n0625_002:0115c04": "此乃三藏果頭佛也。若云是圓妙覺一佛乘。謬之",
    "X33n0625_002:0115c05": "甚矣。△二合施設三車。合車一文。上有二。初知先",
    "X33n0625_002:0115c06": "所好。二正設三車。今但合正設。上正設中。有勸示",
    "X33n0625_002:0115c07": "證三。今具合之。但少有不次耳。文為三。初超合示",
    "X33n0625_002:0115c08": "相。",
    "X33n0625_002:0115c09": "而作是言。汝等莫得。樂住三界火宅。勿貪麤獘。色聲",
    "X33n0625_002:0115c10": "香味觸也。若貪著生愛。則為所燒。汝速出三界。當得",
    "X33n0625_002:0115c11": "三乘。聲聞。辟支佛。佛乘。",
    "X33n0625_002:0115c12": "言莫得樂住三界火宅。示知苦相也。勿貪麤獘五",
    "X33n0625_002:0115c13": "欲。示斷集相也。言麤弊者。顯非淨妙也。若淨妙五",
    "X33n0625_002:0115c14": "欲。乃如來之所有。是所當示慕者。若麤惡垢弊之",
    "X33n0625_002:0115c15": "五欲。乃是凡夫之所有。故勿貪著也。汝速出三界。",
    "X33n0625_002:0115c16": "示修道相也。當得三乘。合上今在門外。可以遊戲",
    "X33n0625_002:0115c17": "也。聲聞辟支佛佛乘。合上如此種種羊車鹿車牛",
    "X33n0625_002:0115c18": "車。示證滅相也。△二超合作證。",
    "X33n0625_002:0115c19": "我今為汝。保任此事。終不虗也。汝等但當。勤修精進。",
    "X33n0625_002:0115c20": "如來以是方便。誘進眾生。",
    "X33n0625_002:0115c21": "保任一句。合上隨汝所欲皆當與汝也。此證滅諦。",
    "X33n0625_002:0115c22": "但當勤修精進。合上宜速出來也。此證道諦。言誘",
    "X33n0625_002:0115c23": "進者。如來本意。元欲直說一佛乘之大法。由於眾",
    "X33n0625_002:0115c24": "生機小不契。是故且以三乘誘之。令出三界。然後",
    "X33n0625_002:0116a01": "從是進之於一乘也。既證道滅。其苦集在其中矣。",
    "X33n0625_002:0116a02": "△三追合勸修。",
    "X33n0625_002:0116a03": "復作是言。汝等當知。此三乘法。皆是聖所稱歎。自在",
    "X33n0625_002:0116a04": "無繫。無所依求。乘是三乘。以無漏根力。覺道禪定。解",
    "X33n0625_002:0116a05": "脫三昧等。而自娛樂。便得無量。安隱快樂。",
    "X33n0625_002:0116a06": "此三乘法二句。合上玩好希有難得也。三乘為聖",
    "X33n0625_002:0116a07": "所歎者。如法說中云。十方佛皆現。梵音慰喻我。善",
    "X33n0625_002:0116a08": "哉釋迦文。第一之導師。為諸眾生類。分別說三乘。",
    "X33n0625_002:0116a09": "故云聖所稱歎也。此三乘能斷見思。能出分段。則",
    "X33n0625_002:0116a10": "不為煩惱生死之所繫縛。故自在無繫。不受後有。",
    "X33n0625_002:0116a11": "故無所依。所作已辦。故無所求也。乘是三乘。便得",
    "X33n0625_002:0116a12": "快樂。合上汝若不取後必憂悔也。而自娛樂者。即",
    "X33n0625_002:0116a13": "以根力乃至三昧等因中之樂。為自娛也。無量安",
    "X33n0625_002:0116a14": "隱樂者。即空無相等涅槃之樂也。則知自在二句。",
    "X33n0625_002:0116a15": "勸知苦斷集也。乘是下。勸修道也。便得等。勸證滅",
    "X33n0625_002:0116a16": "也。上來雖不次第。合勸示證三轉。無不具也。然此",
    "X33n0625_002:0116a17": "勸示證三。乃據大分而言。若細推之。三皆互有。如",
    "X33n0625_002:0116a18": "初示中。言勿貪五欲。莫住三界。即是勸也。速出三",
    "X33n0625_002:0116a19": "界。當得三乘。即是證也。二證中。言保任此事。指三",
    "X33n0625_002:0116a20": "乘為此事。即是示也。但當勤修精進。即是勸也。三",
    "X33n0625_002:0116a21": "勸中。言此三乘法。即是示也。便得安隱快樂。即是",
    "X33n0625_002:0116a22": "證也。△三合諸子受行。上喻是三乘合明。此則開",
    "X33n0625_002:0116a23": "說為三。三文皆應內有智性句。智即析空之智。性",
    "X33n0625_002:0116a24": "即宿世習性耳。此過去也。從佛下。現世因教生解",
    "X33n0625_002:0116b01": "也。教即聲聞四諦。緣覺因緣。菩薩六度也。慇懃下。",
    "X33n0625_002:0116b02": "依解起行也。析之又析。斷惑顯理為懃耳。自求下。",
    "X33n0625_002:0116b03": "從行入證也。此係三文大同者。故先揭出。分文為",
    "X33n0625_002:0116b04": "三。初合聲聞乘。",
    "X33n0625_002:0116b05": "舍利弗。若有眾生。內有智性。從佛世尊。聞法信受。慇",
    "X33n0625_002:0116b06": "懃精進。欲速出三界。自求涅槃。是名聲聞乘。如。彼諸",
    "X33n0625_002:0116b07": "子。為求羊車。出於火宅。",
    "X33n0625_002:0116b08": "言從佛世尊聞法。合上聞父所說玩好之物也。信",
    "X33n0625_002:0116b09": "受。合上適其願故心各勇銳也。慇懃精進。合上互",
    "X33n0625_002:0116b10": "相推排也。欲速出三界。合上競共馳走也。自求涅",
    "X33n0625_002:0116b11": "槃。合上出宅也。下去二文。例之可見。羊車者。羊則",
    "X33n0625_002:0116b12": "不顧後羣。譬聲聞但自利。而不利他故也。△二合",
    "X33n0625_002:0116b13": "緣覺乘。",
    "X33n0625_002:0116b14": "若有眾生。從佛世尊。聞法信受。慇懃精進。求自然慧。",
    "X33n0625_002:0116b15": "樂獨善寂。深知諸法因緣。是名辟支佛乘。如彼諸子。",
    "X33n0625_002:0116b16": "為求鹿車。出於火宅。",
    "X33n0625_002:0116b17": "言求自然慧者。緣覺所觀因緣之境。非佛羅漢天",
    "X33n0625_002:0116b18": "人作依。本來有者。所觀境既自然。能觀智亦自然。",
    "X33n0625_002:0116b19": "也。如獨覺之觀。華則如是開。葉則如是落。此華開",
    "X33n0625_002:0116b20": "葉落。莫非因緣。皆出乎自然。無有造作於其間也。",
    "X33n0625_002:0116b21": "言深知諸法因緣者。若但知一切諸法。皆從因緣",
    "X33n0625_002:0116b22": "而生。何名深知。以其能順觀生起。逆觀還滅。觀過",
    "X33n0625_002:0116b23": "去。則破於常。觀未來。則破於斷。故言深知也。鹿車",
    "X33n0625_002:0116b24": "者。鹿則並馳並顧。譬緣覺。雖在自行。亦能度眷屬",
    "X33n0625_002:0116c01": "故也。△三合菩薩乘。",
    "X33n0625_002:0116c02": "若有眾生。從佛世尊。聞法信受。勤修精進。求一切智。",
    "X33n0625_002:0116c03": "佛智。自然智。無師智。如來知見。力無所畏。愍念安樂。",
    "X33n0625_002:0116c04": "無量眾生。利益天人。度脫一切。是名大乘。菩薩求此",
    "X33n0625_002:0116c05": "乘故。名為摩訶薩。如彼諸子。為求牛車。出於火宅。",
    "X33n0625_002:0116c06": "言一切智者。即內外法明。無不曉了。名一切智。此",
    "X33n0625_002:0116c07": "是因中所修之智。佛智。是果上所尅之智。即三藏",
    "X33n0625_002:0116c08": "果頭所得之智也。自然智。是果後施化所起之智。",
    "X33n0625_002:0116c09": "能因機設教。以教逗機。機教相合。莫不稱適。故名",
    "X33n0625_002:0116c10": "自然智。無師智者。以小乘所明。但得一佛化世。無",
    "X33n0625_002:0116c11": "二佛並化者。既唯一佛出世。則更無有能為佛之",
    "X33n0625_002:0116c12": "師者。故名無師智也。言愍念安樂者。愍念即是大",
    "X33n0625_002:0116c13": "悲。安樂即是得樂。舉愍念之大悲。則知必拔於苦。",
    "X33n0625_002:0116c14": "舉安樂之得樂。則知必有大慈。此乃綺文耳。是名",
    "X33n0625_002:0116c15": "大乘者。此菩薩。於當教中。望二乘。亦得名大也。牛",
    "X33n0625_002:0116c16": "車者。牛有兼運之力。譬菩薩則有化他之功故也。",
    "X33n0625_002:0116c17": "△三合等賜大車譬二。初提譬。",
    "X33n0625_002:0116c18": "舍利弗。如彼長者。見諸子等。安隱得出火宅。到無畏",
    "X33n0625_002:0116c19": "處。自惟財富無量。等以大車。而賜諸子。",
    "X33n0625_002:0116c20": "△二正合。前譬說科。立長者歡喜。今正合中。科立",
    "X33n0625_002:0116c21": "免難。然由諸子免難。所以長者歡喜。故初免難。合",
    "X33n0625_002:0116c22": "上歡喜也。二如來下。合上等賜。略不合第二索車。",
    "X33n0625_002:0116c23": "第四受行。葢既免難。則必索車。既等賜已。則必受",
    "X33n0625_002:0116c24": "行。二正二傍。舉正攝傍。故但合初之與三。文為二。",
    "X33n0625_002:0117a01": "初合免難。",
    "X33n0625_002:0117a02": "如來亦復如是。為一切眾生之父。若見無量億千眾",
    "X33n0625_002:0117a03": "生。以佛教門。出三界苦。怖畏險道。得涅槃樂。",
    "X33n0625_002:0117a04": "出三界苦。合上安隱得出也。以佛教門。合上皆於",
    "X33n0625_002:0117a05": "四衢道中也。得涅槃樂。合上露地而坐無復障礙",
    "X33n0625_002:0117a06": "也。言以佛教門等者。即三乘同佛。一四諦教。聲聞",
    "X33n0625_002:0117a07": "則以苦為初門。緣覺則以集為初門。菩薩則以道",
    "X33n0625_002:0117a08": "為初門。同出三界也。又可聲聞以佛四諦教門。緣",
    "X33n0625_002:0117a09": "覺以佛因緣教門。菩薩以佛六度教門。各出三界",
    "X33n0625_002:0117a10": "也。△二合等賜。上有三科。今具合之。但不次第。又",
    "X33n0625_002:0117a11": "分為三。初超合釋所以。",
    "X33n0625_002:0117a12": "如來爾時便作是念。我有無量無邊智慧。力無畏等。",
    "X33n0625_002:0117a13": "諸佛法藏。是諸眾生。皆是我子。等與大乘。不令有人。",
    "X33n0625_002:0117a14": "獨得滅度。皆以如來滅度。而滅度之。",
    "X33n0625_002:0117a15": "言我有無量法藏。合上財富無量悉皆充溢也。是",
    "X33n0625_002:0117a16": "諸眾生。皆是我子。合上今此幼童皆是吾子也。等",
    "X33n0625_002:0117a17": "與大車。不令有人等。合上不應以下劣小車與諸",
    "X33n0625_002:0117a18": "子等。及合應當等心各各與之不宜差別也。言獨",
    "X33n0625_002:0117a19": "得滅度。即小乘滅度也。小乘但滅見思。但度分段。",
    "X33n0625_002:0117a20": "故言獨。如來滅度。不但滅於見思。亦且滅於無明。",
    "X33n0625_002:0117a21": "不但度於分段。亦且度於變易也。又獨得二字。對",
    "X33n0625_002:0117a22": "皆以二字看。以上譬文有二。我財物無極。不應與",
    "X33n0625_002:0117a23": "下劣。皆是吾子。不宜與差別。今合亦二。以如來滅",
    "X33n0625_002:0117a24": "度度之。合上不應與下劣。不令獨得滅度。合上不",
    "X33n0625_002:0117b01": "應與差別也。△二追合正等賜。",
    "X33n0625_002:0117b02": "是諸眾生。脫三界者。悉與諸佛。禪定解脫等。娛樂之",
    "X33n0625_002:0117b03": "具。",
    "X33n0625_002:0117b04": "諸佛禪定等者。禪是出世上上禪。定是首楞嚴定。",
    "X33n0625_002:0117b05": "解脫是不思議大解脫。不同上勸示證中之禪定。",
    "X33n0625_002:0117b06": "彼是三藏之教也。△三追合示車體。",
    "X33n0625_002:0117b07": "皆是一相一種。聖所稱歎。能生淨妙第一之樂。",
    "X33n0625_002:0117b08": "一相。合上法身為體。謂一切諸法。雖有三千性相",
    "X33n0625_002:0117b09": "不同。然舉一法。則法法皆真。舉一相。則相相皆實。",
    "X33n0625_002:0117b10": "同一真如實相。法身之理體。故言一相也。一種。合",
    "X33n0625_002:0117b11": "上般若為宗。即般若妙慧。一切種智也。能生淨妙",
    "X33n0625_002:0117b12": "第一之樂。合上解脫為用。言依法身之理。而起般",
    "X33n0625_002:0117b13": "若之智。以般若之智。而契法身之理。理智冥契時。",
    "X33n0625_002:0117b14": "自然生於解脫自在之樂。無惑不破。故曰淨。無德",
    "X33n0625_002:0117b15": "不備。故言妙。三乘九界。所不能及。故言第一也。又",
    "X33n0625_002:0117b16": "一相者。言法身理體。本無異相。由眾生情執不同。",
    "X33n0625_002:0117b17": "故於一相中。凡夫執為有相。二乘執為空相。菩薩",
    "X33n0625_002:0117b18": "執為中相。是皆異相。非一相也。盖體本來湛寂。故",
    "X33n0625_002:0117b19": "非凡夫之有相。非二乘之空相。非菩薩之中相。乃",
    "X33n0625_002:0117b20": "是一相。而此一相。即是實相。實相無相。強名一相",
    "X33n0625_002:0117b21": "耳。一種者。般若妙智。本無異種。亦由眾生情執不",
    "X33n0625_002:0117b22": "同。故於一種中。凡夫則成有漏種。二乘則成無漏",
    "X33n0625_002:0117b23": "種。菩薩則成亦漏亦無漏種。是皆異種。非一種也。",
    "X33n0625_002:0117b24": "盖智體本自凝然。故非凡夫有漏種。二乘無漏種。",
    "X33n0625_002:0117c01": "菩薩亦漏亦無漏種。乃是一種。然般若本來無種。",
    "X33n0625_002:0117c02": "強名一種耳。言淨妙第一之樂者。凡夫有漏。所有",
    "X33n0625_002:0117c03": "之樂。乃是世俗。垢而非淨。二乘無漏。所有之樂。乃",
    "X33n0625_002:0117c04": "是偏空。是麤而非妙。菩薩亦漏亦無漏。所有之樂。",
    "X33n0625_002:0117c05": "乃是次第有上。而非第一。大解脫樂不然。不同凡",
    "X33n0625_002:0117c06": "夫之垢樂。二乘之麤樂。故言妙樂。不同菩薩次第",
    "X33n0625_002:0117c07": "有上之樂。故言第一樂也。又一相合體。一種合宗。",
    "X33n0625_002:0117c08": "聖所稱歎合用。淨妙第一。乃是總明三德。般若照",
    "X33n0625_002:0117c09": "了。故言淨。解脫運用。故言妙。法身中極。故言第一",
    "X33n0625_002:0117c10": "也。△四合長者不虗譬二。初提譬。",
    "X33n0625_002:0117c11": "舍利弗。如彼長者。初以三車誘引諸子。然後但與大",
    "X33n0625_002:0117c12": "車。寶物莊嚴。安隱第一。然彼長者。無虗妄之咎。",
    "X33n0625_002:0117c13": "△二帖合二。初正合。",
    "X33n0625_002:0117c14": "如來亦復如是。無有虗妄。初說三乘。引導眾生。然後",
    "X33n0625_002:0117c15": "但以大乘。而度脫之。",
    "X33n0625_002:0117c16": "如來等者。意謂上長者。許三車與一車。我如來已",
    "X33n0625_002:0117c17": "問。爾身子已答。一答免難。二答與大。無有虗妄明",
    "X33n0625_002:0117c18": "矣。我先施三。後唯一實。亦如長者免難與大。皆無",
    "X33n0625_002:0117c19": "虗妄。故曰亦復(云云)。△二出意。",
    "X33n0625_002:0117c20": "何以故。如來有無量智慧。力無所畏。諸法之藏。能與",
    "X33n0625_002:0117c21": "一切眾生。大乘之法。但不盡能受。",
    "X33n0625_002:0117c22": "△三結答。",
    "X33n0625_002:0117c23": "舍利弗。以是因緣。當知諸佛。方便力故。於一佛乘。分",
    "X33n0625_002:0117c24": "別說三。",
    "X33n0625_002:0118a01": "上如來領答有三。初敘意。即是斥前許後。二正說。",
    "X33n0625_002:0118a02": "即是立譬合法。今第三乃是結答願為四眾說其",
    "X33n0625_002:0118a03": "因緣之問也。言以是等者。意謂汝前問云。願為說",
    "X33n0625_002:0118a04": "其因緣。令離疑悔。今我始自譬喻。終於合法。以長",
    "X33n0625_002:0118a05": "者三車一車之淺淺喻。喻如來三乘一乘之深深",
    "X33n0625_002:0118a06": "法。所明者。無非前三後一之因緣。則汝等四眾。應",
    "X33n0625_002:0118a07": "以決了無疑矣。故曰以是(云云)。△二偈頌二。初頌",
    "X33n0625_002:0118a08": "正說。二汝舍利弗下。頌勸信。初正中。不頌前之敘",
    "X33n0625_002:0118a09": "意。後之結答。但頌中之正說。分二。初頌立譬。二頌",
    "X33n0625_002:0118a10": "合法。初又二。初頌總譬。譬上倐然火起。焚燒舍宅。",
    "X33n0625_002:0118a11": "略不頌一門及三十子。以火宅。即兼一門。五百人。",
    "X33n0625_002:0118a12": "即兼三十子。以門不離宅。子不出人故也。二是時",
    "X33n0625_002:0118a13": "宅主下。頌別譬。初文分為五。初正頌譬本。",
    "X33n0625_002:0118a14": "佛欲重宣此義。而說偈言。",
    "X33n0625_002:0118a15": "譬如長者。有一大宅。其宅久故。而復頓弊。堂舍高危。",
    "X33n0625_002:0118a16": "柱根摧朽。梁棟傾斜。基陛隤毀。墻壁圮坼。泥塗阤落。",
    "X33n0625_002:0118a17": "覆苫亂墜。椽梠差脫。周障屈曲。雜穢充徧。有五百人。",
    "X33n0625_002:0118a18": "止住其中。",
    "X33n0625_002:0118a19": "初一句。頌上有大長者。有一大宅去。頌上其家廣",
    "X33n0625_002:0118a20": "大。有五百人。頌上多諸人眾。合法者。長者。即是如",
    "X33n0625_002:0118a21": "來。火宅。即是三界。此三界。雖是如來之化境。亦是",
    "X33n0625_002:0118a22": "眾生之所有。由眾生最初一念不覺。結暗為色。想",
    "X33n0625_002:0118a23": "成國土。其來久矣。故言其宅久故。雖則成土而住。",
    "X33n0625_002:0118a24": "必歸於壞空。故言而復頓弊。頓即委頓。弊即壞弊",
    "X33n0625_002:0118b01": "也。在上為堂。如上二界。居下為舍。猶如欲界。又此",
    "X33n0625_002:0118b02": "三界。總皆危殆。故高危。已上三句。是總明三界。次",
    "X33n0625_002:0118b03": "柱根下三句。是別明三界。柱根去地不遠。如色界",
    "X33n0625_002:0118b04": "去欲界不遠。梁棟搆架於空。如無色界最居其上。",
    "X33n0625_002:0118b05": "基陛。則全依於地。如欲界也。三界雖則上下不同。",
    "X33n0625_002:0118b06": "而統屬無常不久。便歸敗壞。故言摧朽傾斜。及隤",
    "X33n0625_002:0118b07": "毀也。墻壁下四句。別明三界所有之四大也。墻壁",
    "X33n0625_002:0118b08": "譬地大。終不牢固。故言圮拆。泥塗譬水大。終不堅",
    "X33n0625_002:0118b09": "凝。故言阤落。覆苫譬風大。終歸散壞。故言亂墜。椽",
    "X33n0625_002:0118b10": "梠譬火大。終須熄滅。故言差脫也。周障下二句總",
    "X33n0625_002:0118b11": "結。謂三界不離四大四大不離三界。同一無常不",
    "X33n0625_002:0118b12": "淨。故言周障屈曲雜穢充徧也。五百人。頌上多諸",
    "X33n0625_002:0118b13": "人眾。即指五道也。以三界唯五道所住。故曰止住",
    "X33n0625_002:0118b14": "其中也。△二譬明欲界。然此文中。或約三毒而釋。",
    "X33n0625_002:0118b15": "或以六識而明。或將四倒為合。或舉十惡消文。皆",
    "X33n0625_002:0118b16": "非經意。唯約十使而解。乃巧合佛心。何以見之。即",
    "X33n0625_002:0118b17": "如經云。諸佛出於五濁惡世故。於一佛乘。分別說",
    "X33n0625_002:0118b18": "三。言五濁者。所謂見濁。煩惱濁。命濁。眾生濁。及劫",
    "X33n0625_002:0118b19": "濁也。今明五利。即是見濁。五鈍。即是煩惱濁。此二",
    "X33n0625_002:0118b20": "是能燒。所燒即是命濁眾生濁。四濁具足。即成劫",
    "X33n0625_002:0118b21": "濁。由此三界五濁惡世。故如來從於法身地中見",
    "X33n0625_002:0118b22": "之。而欲起大悲心行救也。然眾生既為五濁所燒。",
    "X33n0625_002:0118b23": "則不能解佛之智慧。故如來先且施於三乘。後乃",
    "X33n0625_002:0118b24": "說一乘。種種施設。皆由於此。是故十使。與佛意合。",
    "X33n0625_002:0118c01": "若作他解。與經不合也。文分為三。初五鈍。二五利。",
    "X33n0625_002:0118c02": "三結明。初二。初別示。二總明。初又五。初譬慢使。",
    "X33n0625_002:0118c03": "鴟梟鵰鷲。鳥鵲鳩鴿。",
    "X33n0625_002:0118c04": "慢有八慢七慢。略則三慢。謂增上慢。我慢。卑劣慢。",
    "X33n0625_002:0118c05": "鴟梟。則以非子為子。譬未得謂得之增上慢。鵰鷲。",
    "X33n0625_002:0118c06": "則凌高視。如眾鳥中為主。譬於我慢。烏鵲等。飛不",
    "X33n0625_002:0118c07": "離地。常近於人。譬卑劣慢。言卑劣慢者。假使一事。",
    "X33n0625_002:0118c08": "本不能行。若他行時。便生慢云。此事我亦能行。本",
    "X33n0625_002:0118c09": "是卑劣。而猶慢人。故名卑劣慢也。△二譬瞋使。",
    "X33n0625_002:0118c10": "蚖蛇蝮蠍。蜈蚣蚰蜒。",
    "X33n0625_002:0118c11": "瞋亦有三。謂順理瞋。非理瞋。諍論瞋。今蚖蛇性毒。",
    "X33n0625_002:0118c12": "譬非理瞋。蝮蠍雖毒。人觸則傷。譬順理瞋。蜈蚣譬",
    "X33n0625_002:0118c13": "諍論瞋也。△三譬癡使。",
    "X33n0625_002:0118c14": "守宮百足。鼬貍鼷鼠。諸惡蟲輩。交橫馳走。屎尿臭處。",
    "X33n0625_002:0118c15": "不淨流溢。蜣蜋諸蟲。而集其上。",
    "X33n0625_002:0118c16": "癡有二種。謂獨頭癡。相應癡。獨頭癡者。緣靜心起。",
    "X33n0625_002:0118c17": "守宮百足。常在幽靜處。故譬獨頭癡也。相應癡者。",
    "X33n0625_002:0118c18": "緣境引起。鼬貍鼷鼠。躁動不停。故譬相應癡也。交",
    "X33n0625_002:0118c19": "橫者。靜心時。即起獨頭。緣境時。即起相應。交結縱",
    "X33n0625_002:0118c20": "橫。故言交橫。起時速疾。故言馳走。屎尿臭處。譬身",
    "X33n0625_002:0118c21": "受心法。即是所癡之境。不淨苦空。無常無我。故言",
    "X33n0625_002:0118c22": "不淨流溢。由外境即起內見。計不淨以為淨等。如",
    "X33n0625_002:0118c23": "蜣蜋集於臭處之上也。△四譬貪使。",
    "X33n0625_002:0118c24": "狐狼野干。咀嚼踐踏。嚌囓死屍。骨肉狼藉。由是羣狗。",
    "X33n0625_002:0119a01": "競來搏撮。饑羸慞惶。處處求食。",
    "X33n0625_002:0119a02": "貪有二種。謂有力貪。無力貪。有力貪者。他人所有。",
    "X33n0625_002:0119a03": "能以勢力取之。名有力貪。今以狐狼剛強譬也。無",
    "X33n0625_002:0119a04": "力貪者。無有勢力。以哀求乞憐而取。名無力貪。今",
    "X33n0625_002:0119a05": "以野干柔弱譬也。取之無厭。如咀嚼有味。取之無",
    "X33n0625_002:0119a06": "道。如踐踏輕侮也。此是貪狀。死屍骨肉。即所貪之",
    "X33n0625_002:0119a07": "境。貪求無已。如嚌齧狼藉也。有力者取無力。如狗",
    "X33n0625_002:0119a08": "來搏撮。貪求不已。如饑乏羸瘦。種種營求。故言慞",
    "X33n0625_002:0119a09": "惶。於五塵境上。無不貪著。故言處處求食也。△五",
    "X33n0625_002:0119a10": "譬疑使。",
    "X33n0625_002:0119a11": "鬪爭[據-豕+旦]掣。啀喍嘷吠。",
    "X33n0625_002:0119a12": "內心不了。是非不決。名之疑。如鬬爭者。將謂為非。",
    "X33n0625_002:0119a13": "復謂為是。如手向前而摣。既言為是。又言為非。如",
    "X33n0625_002:0119a14": "手却後而掣。心既不決。言亦不明。如啀喍嘷吠也。",
    "X33n0625_002:0119a15": "△二總明。",
    "X33n0625_002:0119a16": "其舍恐怖。變狀如是。",
    "X33n0625_002:0119a17": "此二句。乃結上五鈍也。言變狀如是者。倐爾而慢。",
    "X33n0625_002:0119a18": "乃至倐爾而疑。了無一定。故言恐怖等也。△二明",
    "X33n0625_002:0119a19": "五利二。初總明。",
    "X33n0625_002:0119a20": "處處皆有。魑魅魍魎。",
    "X33n0625_002:0119a21": "言此五利使。遍於四諦之下。五陰之中。故云處處",
    "X33n0625_002:0119a22": "等也。△二別示五。初譬邪見。",
    "X33n0625_002:0119a23": "夜叉惡鬼。食噉人肉。毒蟲之屬。諸惡禽獸。孚乳產生。",
    "X33n0625_002:0119a24": "各自藏護。夜叉競來。爭取食之。食之既飽。惡心轉熾。",
    "X33n0625_002:0119b01": "鬬諍之聲。甚可怖畏。",
    "X33n0625_002:0119b02": "邪見迅疾。猶如夜叉。邪見撥無出世因果。如鬼食",
    "X33n0625_002:0119b03": "人肉。撥無世間因果。如食蟲屬之肉也。世間如是",
    "X33n0625_002:0119b04": "之因。自尅如是之果。如禽獸所生各自藏護。邪見",
    "X33n0625_002:0119b05": "撥無。如鬼取食。邪見成就。如食飽。邪見增長。如轉",
    "X33n0625_002:0119b06": "熾。還以邪見而教人。如鬬諍而發聲也。言甚可怖",
    "X33n0625_002:0119b07": "畏者。自進邪見。必當墮苦。已是可怖畏矣。更復教",
    "X33n0625_002:0119b08": "他。則令他人亦墮苦。故是可怖可畏之甚矣。△二",
    "X33n0625_002:0119b09": "譬戒取。",
    "X33n0625_002:0119b10": "鳩槃茶鬼。蹲踞土埵。或時離地。一尺二尺。往返游行。",
    "X33n0625_002:0119b11": "縱逸嬉戲。捉狗兩足。撲令失聲以脚加頸。怖狗自樂。",
    "X33n0625_002:0119b12": "非因計因。名為戒取。戒取人能修禪定。而未到。如",
    "X33n0625_002:0119b13": "鬼蹲土埵。但得欲界定。如踞土埵。得色界定。如離",
    "X33n0625_002:0119b14": "地一尺。得無色定。如離地二尺。此等有漏禪定。攝",
    "X33n0625_002:0119b15": "心佇慮。則得現前。如往而上升。若不攝心。則便退",
    "X33n0625_002:0119b16": "失。如返而下墜。或時現前。或時退失。故云往返遊",
    "X33n0625_002:0119b17": "行。唯計非因為因。以自取樂。故云縱逸嬉戲也。言",
    "X33n0625_002:0119b18": "捉狗兩足者。本是非因。計之為因。如捉狗一足。非",
    "X33n0625_002:0119b19": "因計因。乃成苦因。必當招於苦果。彼邪見人。謂不",
    "X33n0625_002:0119b20": "招苦果。又如捉狗一足也。苦因必招苦果。如狗之",
    "X33n0625_002:0119b21": "有聲。今計苦因不招苦果。如撲狗之失聲也。以脚",
    "X33n0625_002:0119b22": "加頸者。以自所計苦因不招苦果之脚。加彼樂因",
    "X33n0625_002:0119b23": "必招苦果之頸也。前人聞其所計。為之生怖。邪見",
    "X33n0625_002:0119b24": "人。自以為樂。故言怖狗自樂也。△三譬身見。",
    "X33n0625_002:0119c01": "復有諸鬼。其身長大。躶形黑瘦。常住其中。發大惡聲。",
    "X33n0625_002:0119c02": "呌呼求食。",
    "X33n0625_002:0119c03": "身見竪入三世。故言長。橫徧五陰。故言大。既執身",
    "X33n0625_002:0119c04": "見。則無功德莊嚴其身。故言躶形。非是白業。故言",
    "X33n0625_002:0119c05": "黑。無福慧二嚴。故曰瘦也。常住其中者。執於身見。",
    "X33n0625_002:0119c06": "不能出於生死也。還以此而教人。故曰發大惡聲。",
    "X33n0625_002:0119c07": "欲以此因而求樂果。故言求食也。△四譬見取。",
    "X33n0625_002:0119c08": "復有諸鬼。其咽如針。",
    "X33n0625_002:0119c09": "非果計果。名為見取。非想本非涅槃。彼計為究竟。",
    "X33n0625_002:0119c10": "譬鬼咽如針。命不久在也。△五譬邊見。",
    "X33n0625_002:0119c11": "復有諸鬼。首如牛頭。或食人肉。或復噉狗。頭髮髼亂。",
    "X33n0625_002:0119c12": "殘害&#;險。饑渴所逼。呌喚馳走。",
    "X33n0625_002:0119c13": "計斷常二見。名為邊見。如牛首有兩角也。執此二",
    "X33n0625_002:0119c14": "見。謂無出世因。如食人肉。謂無世間因。猶如噉狗。",
    "X33n0625_002:0119c15": "既計於斷。復計於常。如髮髼亂也。或執有殘無。或",
    "X33n0625_002:0119c16": "執無殘有。故曰殘害。破之令其必盡。故曰&#;險。無",
    "X33n0625_002:0119c17": "法味滋神。故饑渴。還以邊見教人。故呌喚馳走也。",
    "X33n0625_002:0119c18": "△三結明二。初明因由。",
    "X33n0625_002:0119c19": "夜叉餓鬼。諸惡鳥獸。饑急四向。窺看窓牖。如是諸難。",
    "X33n0625_002:0119c20": "恐畏無量。是朽故宅。屬於一人。其人近出。",
    "X33n0625_002:0119c21": "饑急四向者。言身受心法。起於四倒也。謂向身起",
    "X33n0625_002:0119c22": "於淨倒。乃至向法起於我倒。邪心取境。無有正觀。",
    "X33n0625_002:0119c23": "如窺窓牖。如是二句。乃總結也。朽宅屬於一人者。",
    "X33n0625_002:0119c24": "譬此三界。為如來所化之境也。言近出者。譬此土",
    "X33n0625_002:0120a01": "機盡。他方緣興。如來捨此而應於彼也。然非永去。",
    "X33n0625_002:0120a02": "故云近耳。△二明被燒。",
    "X33n0625_002:0120a03": "未久之間。於後宅舍。忽然火起。四面一時。其燄俱熾。",
    "X33n0625_002:0120a04": "棟梁椽柱。爆聲震裂。摧折墮落。墻壁崩倒。諸鬼神等。",
    "X33n0625_002:0120a05": "揚聲大呌。鵰鷲諸鳥。鳩槃茶等。周慞惶怖。不能自出。",
    "X33n0625_002:0120a06": "忽然火起者。由佛應彼。而起諸煩惱等也。不能出",
    "X33n0625_002:0120a07": "者。一向起利起鈍。今被生死煩惱之火所燒。皆不",
    "X33n0625_002:0120a08": "得自由。可不懼乎。故云周慞惶怖也。△三譬明色",
    "X33n0625_002:0120a09": "界。",
    "X33n0625_002:0120a10": "惡獸毒蟲。藏竄孔穴。毗舍闍鬼。亦住其中。薄福德故。",
    "X33n0625_002:0120a11": "為火所逼。共相殘害。飲血噉肉。野干之屬。並已前死。",
    "X33n0625_002:0120a12": "諸大惡獸。競來食噉。臭烟熢[火*孛]。四面充塞。",
    "X33n0625_002:0120a13": "藏竄孔穴者。欲貪等鈍使。轉入色界。而修禪定。故",
    "X33n0625_002:0120a14": "言藏穴。利使亦復轉入色界。故言毗舍闍鬼亦住",
    "X33n0625_002:0120a15": "其中也。所有禪定。唯是事相。故言薄福德也。修禪",
    "X33n0625_002:0120a16": "是同。所執各異。故言共相殘害。著禪定如飲血。貪",
    "X33n0625_002:0120a17": "支林功德如噉肉也。野干前死。惡獸食噉。欲貪轉",
    "X33n0625_002:0120a18": "為色貪。如獸食於野干。色界貪於禪定。不同欲界",
    "X33n0625_002:0120a19": "但貪於散。故譬大惡獸也。△四譬無色界。",
    "X33n0625_002:0120a20": "蜈蚣蚰蜒。毒蛇之類。為火所燒。爭走出穴。鳩槃茶鬼。",
    "X33n0625_002:0120a21": "隨取而食。又諸餓鬼。頭上火然。饑渴熱惱。周障悶走。",
    "X33n0625_002:0120a22": "言出穴者。從色界。至於無色界也。取食者。轉色界",
    "X33n0625_002:0120a23": "貪。成無色貪也。頭上火然者。譬非非想。最在三界",
    "X33n0625_002:0120a24": "之上。而居於首。亦復有煩惱也。△五總結三界。",
    "X33n0625_002:0120b01": "其宅如是。甚可怖畏。毒害火災。眾難非一。",
    "X33n0625_002:0120b02": "此結歸三界。以上頌總譬竟。△二頌別譬三。初頌",
    "X33n0625_002:0120b03": "長者行救譬。",
    "X33n0625_002:0120b04": "是時宅主。在門外立。聞有人言。汝諸子等。先因游戲。",
    "X33n0625_002:0120b05": "來入此宅。稚小無知。歡娛樂著。長者聞已。驚入火宅。",
    "X33n0625_002:0120b06": "言門外立者。謂權智在實智門外。今欲觀機。故言",
    "X33n0625_002:0120b07": "立也。又如來已出生死門外也。聞有人言者。即譬",
    "X33n0625_002:0120b08": "無緣大悲也。先因游戲來入宅者。譬於二萬億佛",
    "X33n0625_002:0120b09": "所。受大教時。似有出宅之意。由於退大取小。即墮",
    "X33n0625_002:0120b10": "三界。故言入宅。始從退大。其來已久。故言先也。既",
    "X33n0625_002:0120b11": "退大。則大機微弱。故言稚。既取小。則但有小機。故",
    "X33n0625_002:0120b12": "言小。退大則於大無知。取小則於小無知也。雖取",
    "X33n0625_002:0120b13": "小法。猶然貪著生死五欲。故言歡娛。已上頌見火",
    "X33n0625_002:0120b14": "也。如來以無緣大悲。緣此眾生。而欲拔其苦。乃示",
    "X33n0625_002:0120b15": "生三界。如長者已在門外而復入宅也。故曰長者",
    "X33n0625_002:0120b16": "(云云)。△二頌捨几用車譬二。初頌捨几。二頌用車。",
    "X33n0625_002:0120b17": "初三。初頌正作思惟。",
    "X33n0625_002:0120b18": "方宜救濟。令無燒害。",
    "X33n0625_002:0120b19": "言方宜者。方謂方法。宜即相應之義。葢思惟以何",
    "X33n0625_002:0120b20": "方法而可救也。正是兼別明圓之方便。而擬宜於",
    "X33n0625_002:0120b21": "三乘人也。△二頌具告諸子。",
    "X33n0625_002:0120b22": "告喻諸子。說眾患難。惡鬼毒蟲。災火蔓莚。眾苦次第。",
    "X33n0625_002:0120b23": "相續不絕。毒蛇蚖蝮。及諸夜叉。鳩槃茶鬼。野干狐狗。",
    "X33n0625_002:0120b24": "鵰鷲鴟梟。百足之屬。饑渴惱急。甚可怖畏。此苦難處。",
    "X33n0625_002:0120c01": "況復大火。",
    "X33n0625_002:0120c02": "告諸子等者。即頌上作是思惟等。及我當為說怖",
    "X33n0625_002:0120c03": "畏等。而具告也。此乃為說圓別二教矣。惡鬼下去。",
    "X33n0625_002:0120c04": "有三番利鈍。即譬界外三界煩惱也。初惡鬼毒一",
    "X33n0625_002:0120c05": "行。譬界外欲界所有利鈍煩惱。次毒蛇二句。譬界",
    "X33n0625_002:0120c06": "外色界所有利鈍煩惱。三鳩槃茶下一行半。譬界",
    "X33n0625_002:0120c07": "外無色界所有利鈍煩惱也。此苦難處者。結上界",
    "X33n0625_002:0120c08": "外三界煩惱苦因也。況復大火者。明界外三界。更",
    "X33n0625_002:0120c09": "有變易生死之苦果也。謂界外三界。有此無明煩",
    "X33n0625_002:0120c10": "惱苦因。已是可畏。難以居處。況復更有變易生死",
    "X33n0625_002:0120c11": "苦果之火所燒。何當可住耶。△三頌無機息化。",
    "X33n0625_002:0120c12": "諸子無知。雖聞父誨。猶故樂著。嬉戲不已。",
    "X33n0625_002:0120c13": "言父誨者。即上告喻諸子等也。以上頌長行中。圓",
    "X33n0625_002:0120c14": "別兩番思惟。及具告圓別兩教。皆約界外釋也。△",
    "X33n0625_002:0120c15": "二頌用車三。初頌念用方便。",
    "X33n0625_002:0120c16": "是時長者。而作是念。諸子如此。益我愁惱。今此舍宅。",
    "X33n0625_002:0120c17": "無一可樂。而諸子等。耽湎嬉戲。不受我教。將為火害",
    "X33n0625_002:0120c18": "即便思惟。設諸方便。",
    "X33n0625_002:0120c19": "益我惱者。如來於法身地中。見諸眾生。為三界煩",
    "X33n0625_002:0120c20": "惱生死所燒。即大驚怖。已為愁惱矣。今示入生死。",
    "X33n0625_002:0120c21": "一番具告。而人不肯信受。故益加愁惱也。一無可",
    "X33n0625_002:0120c22": "樂者。言欲界麤散之樂。色界事禪之樂。無色有漏",
    "X33n0625_002:0120c23": "之樂。皆非真常。故言無一可樂也。△二頌施設三",
    "X33n0625_002:0120c24": "車。",
    "X33n0625_002:0121a01": "告諸子等。我有種種。珍玩之具。妙寶好車。羊車鹿車。",
    "X33n0625_002:0121a02": "大牛之車。今在門外。汝等出來。吾為汝等。造作此車。",
    "X33n0625_002:0121a03": "隨意所樂。可以游戲。",
    "X33n0625_002:0121a04": "初一行三句。頌示相。妙寶好車者。即三藏三乘。所",
    "X33n0625_002:0121a05": "有道品涅槃。能運出九十五種邪法。及三界六道",
    "X33n0625_002:0121a06": "生死。顯偏真理。故言妙寶好車。非是一佛乘妙寶",
    "X33n0625_002:0121a07": "好車也。次汝等出來一句。頌勸修。三吾為下。頌作",
    "X33n0625_002:0121a08": "證。言造作此車者。三乘本是方便所設。而無實體。",
    "X33n0625_002:0121a09": "故言造作也。△三頌諸子受行。",
    "X33n0625_002:0121a10": "諸子聞說。如此諸車。即時奔競。馳走而出。到於空地。",
    "X33n0625_002:0121a11": "離諸苦難。",
    "X33n0625_002:0121a12": "無復見思集因以為障礙。故言到於空地。無復分",
    "X33n0625_002:0121a13": "段苦果。以為楚毒。故言離諸苦難也。△三頌等賜",
    "X33n0625_002:0121a14": "大車譬四。初頌長者歡喜。",
    "X33n0625_002:0121a15": "長者見子。得出火宅。住於四衢。坐師子座。而自慶言。",
    "X33n0625_002:0121a16": "我今快樂。此諸子等。生育甚難。愚小無知。而入險宅。",
    "X33n0625_002:0121a17": "多諸毒蟲。魑魅可畏。大火猛燄。四面俱起。而此諸子。",
    "X33n0625_002:0121a18": "貪樂嬉戲。我已救之。令得脫難。是故諸人。我今快樂。",
    "X33n0625_002:0121a19": "坐師子座者。由三乘子。出於三界。到無畏處。已得",
    "X33n0625_002:0121a20": "安隱。則如來亦得無畏。故云坐師子座也。自慶快",
    "X33n0625_002:0121a21": "樂者。言其小能受行。若為說大。亦必受行。又既得",
    "X33n0625_002:0121a22": "於小。便可從小。引歸於大。又所得之小。若一開顯。",
    "X33n0625_002:0121a23": "全即是大。具此多意。如來自知。三乘不知。故但自",
    "X33n0625_002:0121a24": "慶。此言快樂也。長行中。四衢中露地坐屬子。此中",
    "X33n0625_002:0121b01": "屬父。以小乘既出三界。同佛證故。所以前後互顯",
    "X33n0625_002:0121b02": "耳。然泰然快樂。皆在父也。以唯父知。子不知故。生",
    "X33n0625_002:0121b03": "育等者。於二萬億佛所教大。如生。中間退大。還以",
    "X33n0625_002:0121b04": "小接。如育。愚。以大無知而退。小。以小無知而取。故",
    "X33n0625_002:0121b05": "稱愚小無知。我已救之等者。葢如來欲以佛之智",
    "X33n0625_002:0121b06": "慧。令其遊戲。秪由執小不契。且以方便三乘小法",
    "X33n0625_002:0121b07": "誘之。得出三界故也。△二頌諸子索車。",
    "X33n0625_002:0121b08": "爾時諸子。知父安坐。皆詣父所。而白父言。願賜我等。",
    "X33n0625_002:0121b09": "三種寶車。如前所許。諸子出來。當以三車。隨汝所欲。",
    "X33n0625_002:0121b10": "今正是時。惟垂給與。",
    "X33n0625_002:0121b11": "釋如文。△三頌長者等賜三。初超頌釋所以。",
    "X33n0625_002:0121b12": "長者大富。庫藏眾多。金銀琉璃。硨磲碼碯。",
    "X33n0625_002:0121b13": "言大富者。頌上財富無量諸藏充溢等。略不頌皆",
    "X33n0625_002:0121b14": "是子文耳。金銀等。譬如來教理智斷行位因果。無",
    "X33n0625_002:0121b15": "不具足也。△二正頌示車體三。初頌示法身為體。",
    "X33n0625_002:0121b16": "以眾寶物。造諸大車。莊校嚴飾。周匝欄楯。四面懸鈴。",
    "X33n0625_002:0121b17": "金繩交絡。真珠羅網。張施其上。金華諸纓。處處垂下。",
    "X33n0625_002:0121b18": "眾綵雜飾。周匝圍繞。柔輭繒纊。以為茵褥。上妙細[(畾/(冗-几+互))*毛]。",
    "X33n0625_002:0121b19": "價值千億。鮮白淨潔。以覆其上。",
    "X33n0625_002:0121b20": "言造諸大車者。此中與上造作此車之造不同。此",
    "X33n0625_002:0121b21": "謂素法身。人人本具。若無功德以為莊嚴。則天龍",
    "X33n0625_002:0121b22": "所忽者。須從性起修。加於緣了嚴飾。是故言造也。",
    "X33n0625_002:0121b23": "上妙細[(畾/(冗-几+互))*毛]。譬觀練等禪。皆實相也。△二頌示般若",
    "X33n0625_002:0121b24": "為宗。",
    "X33n0625_002:0121c01": "有大白牛。肥壯多力。形體姝好。以駕寶車。",
    "X33n0625_002:0121c02": "△三頌示解脫為用。",
    "X33n0625_002:0121c03": "多諸儐從。而侍衛之。",
    "X33n0625_002:0121c04": "△三追頌正等賜。",
    "X33n0625_002:0121c05": "以是妙車。等賜諸子。",
    "X33n0625_002:0121c06": "上長行中。有等賜諸子各一大車。今合可見。△四",
    "X33n0625_002:0121c07": "頌諸子歡喜。",
    "X33n0625_002:0121c08": "諸子是時。歡喜踊躍。乘是寶車。遊於四方。嬉戲快樂。",
    "X33n0625_002:0121c09": "自在無礙。",
    "X33n0625_002:0121c10": "言乘是寶車等者。即以三德佛乘。而為所觀之境。",
    "X33n0625_002:0121c11": "還以此境。發乎能觀之智。以境發智。以智照境。觀",
    "X33n0625_002:0121c12": "行功成。自能從相似。而入於分證。自初住已至十",
    "X33n0625_002:0121c13": "地。位位能顯三德。能破無明。故言乘是寶車等也。",
    "X33n0625_002:0121c14": "是則未登住前。以三德智。照三德境。但名乘車。登",
    "X33n0625_002:0121c15": "住已去。乃是乘已而遊也。既至十地。則能任運流",
    "X33n0625_002:0121c16": "入妙覺果海。故言自在無礙。四方。即四十位也。△",
    "X33n0625_002:0121c17": "二頌合法二。初頌合總譬。",
    "X33n0625_002:0121c18": "告舍利弗。我亦如是。眾聖中尊。世間之父。一切眾生。",
    "X33n0625_002:0121c19": "皆是吾子。深著世樂。無有慧心。三界無安。猶如火宅。",
    "X33n0625_002:0121c20": "眾苦充滿。甚可怖畏。常有生老。病死憂患。如是等火。",
    "X33n0625_002:0121c21": "熾然不息。",
    "X33n0625_002:0121c22": "一切眾生是子者。上總譬中。子有五百三十不同。",
    "X33n0625_002:0121c23": "五百。是如來正因之子。三十。是如來緣了之子。今",
    "X33n0625_002:0121c24": "總頌之。故言一切皆是也。以其退大取小。故言無",
    "X33n0625_002:0122a01": "慧心也。生老等四。是苦果之火。憂患二字。乃集因",
    "X33n0625_002:0122a02": "之火。由集因而招苦果。從苦果還起集因。故言熾",
    "X33n0625_002:0122a03": "然不息。餘可知矣。△二頌合別譬四。初頌合長者",
    "X33n0625_002:0122a04": "行救譬。",
    "X33n0625_002:0122a05": "如來已離。三界火宅。寂然閒居。安處林野。今此三界。",
    "X33n0625_002:0122a06": "皆是我有。其中眾生。悉是吾子。而今此處。多諸患難。",
    "X33n0625_002:0122a07": "唯我一人。能為救護。",
    "X33n0625_002:0122a08": "如來已離等者。以如來能親近無量諸佛。盡行諸",
    "X33n0625_002:0122a09": "佛無量道法。故論其煩惱。則見思與無明皆盡。論",
    "X33n0625_002:0122a10": "其生死。則分段與變易俱亡。故能已離三界也。既",
    "X33n0625_002:0122a11": "離三界。所居者。乃是寂光真境。無諸憒閙。故言寂",
    "X33n0625_002:0122a12": "然等也。雖自證得。然為大悲所熏。還當示入三界",
    "X33n0625_002:0122a13": "而度眾生也。則三界。乃是所化之境。眾生。乃是所",
    "X33n0625_002:0122a14": "有之子矣。故言三界是我等也。唯我能救者。顯非",
    "X33n0625_002:0122a15": "他佛能度也。以由如來於二萬億佛所。為下一乘",
    "X33n0625_002:0122a16": "圓種。則已成其始矣。中間退大之時。還以小接。則",
    "X33n0625_002:0122a17": "已成其中矣。今日王城為說法華。令得開示悟入",
    "X33n0625_002:0122a18": "佛之知見。乃是成其終矣。結緣是我釋迦。至於度",
    "X33n0625_002:0122a19": "脫。亦是我釋迦。自始至終。種熟脫三。不關他佛。故",
    "X33n0625_002:0122a20": "言唯我能救也。△二頌合捨几用車譬二。初頌合",
    "X33n0625_002:0122a21": "捨几。",
    "X33n0625_002:0122a22": "雖復教詔。而不信受。於諸欲染。貪著深故。",
    "X33n0625_002:0122a23": "言教詔者。即於華嚴會上。唱言奇哉奇哉。一切眾",
    "X33n0625_002:0122a24": "生。皆有如來智慧德性等。小機在座。不見不聞。既",
    "X33n0625_002:0122b01": "不見聞。何由信受。即頌長行中但東西馳走等也。",
    "X33n0625_002:0122b02": "於諸下。明不信之由耳。△二頌合用車。",
    "X33n0625_002:0122b03": "以是方便。為說三乘。令諸眾生。知三界苦。開示演說。",
    "X33n0625_002:0122b04": "出世間道。是諸子等。若心決定。具足三明。及六神通。",
    "X33n0625_002:0122b05": "有得緣覺。不退菩薩。",
    "X33n0625_002:0122b06": "長行有三。即念用方便。施設三車。諸子受行也。今",
    "X33n0625_002:0122b07": "具頌之。初一句。頌念用方便。二一行一句。頌施設",
    "X33n0625_002:0122b08": "三車。三一行二句。頌諸子受行。初可知。次言令知",
    "X33n0625_002:0122b09": "三界苦果者。即是令其知於世間苦因苦果也。開",
    "X33n0625_002:0122b10": "示出世間者。即是令其知於出世因果也。三中言",
    "X33n0625_002:0122b11": "是諸子等者。既聞所說三乘。乃逗小機。便能信受",
    "X33n0625_002:0122b12": "而起行。故言是諸子等也。決定者。確實也。謂聲聞",
    "X33n0625_002:0122b13": "確實。則依四諦而起行。乃至菩薩確實。則依六度",
    "X33n0625_002:0122b14": "而起行也。由行而入證。故有具足三明六通。有得",
    "X33n0625_002:0122b15": "聲聞乘者。有得緣覺乘者。有得菩薩乘者。不退。即",
    "X33n0625_002:0122b16": "三十四心。位不退也。△三頌合等賜大車譬。",
    "X33n0625_002:0122b17": "汝舍利弗。我為眾生。以此譬喻。說一佛乘。汝等若能。",
    "X33n0625_002:0122b18": "信受是語。一切皆當。成得佛道。是乘微妙。清淨第一。",
    "X33n0625_002:0122b19": "於諸世間。為無有上。佛所悅可。一切眾生。所應稱讚。",
    "X33n0625_002:0122b20": "供養禮拜。無量億千。諸力解脫。禪定智慧。及佛餘法。",
    "X33n0625_002:0122b21": "得如是乘。令諸子等。日夜劫數。常得游戲。與諸菩薩。",
    "X33n0625_002:0122b22": "及聲聞眾。乘此寶乘。直至道場。以是因緣。十方諦求。",
    "X33n0625_002:0122b23": "更無餘乘。除佛方便。",
    "X33n0625_002:0122b24": "長行偈頌。法喻皆四。今唯合長者等賜。上亦有三。",
    "X33n0625_002:0122c01": "即正等賜。示車體。釋所以也。今先合釋所以。即汝",
    "X33n0625_002:0122c02": "舍利弗等二行也。次合示車體。即是乘等三行也。",
    "X33n0625_002:0122c03": "三合正等賜。即得如等三行也。初釋所以中。上有",
    "X33n0625_002:0122c04": "二。亦具合之。初行。是財多義即合財富無量也。次",
    "X33n0625_002:0122c05": "行。是子多義。即合何況諸子也。初中言。以此譬喻",
    "X33n0625_002:0122c06": "等者。唯指白牛車。以譬一佛乘也。言一佛乘者。能",
    "X33n0625_002:0122c07": "運歸三德秘藏。而此佛乘。論其能詮之教。唯有一",
    "X33n0625_002:0122c08": "乘法。無二亦無三。而教是一。論其所詮之理。是法",
    "X33n0625_002:0122c09": "住法位。世間相常住。而理是一。論其所起之行。正",
    "X33n0625_002:0122c10": "直捨方便。但說無上道。而行是一。論其能修之人。",
    "X33n0625_002:0122c11": "若有聞是法。無不成佛道。而人是一。故名一佛乘",
    "X33n0625_002:0122c12": "也。既為眾生。說一佛乘。合財多義明矣。次言信受",
    "X33n0625_002:0122c13": "是語等者。信此所說教理行人。無不皆一。無不皆",
    "X33n0625_002:0122c14": "妙也。既能信受。即知若有聞法。成佛無疑。三乘咸",
    "X33n0625_002:0122c15": "是一乘。九界皆歸佛界。有何不當成佛者哉。故言",
    "X33n0625_002:0122c16": "一切(云云)。既一切皆得成佛。合子多義。亦明矣。次",
    "X33n0625_002:0122c17": "是乘等。合示車體。上有三。即三德體宗用也。今雖",
    "X33n0625_002:0122c18": "文不次第。亦具有之。初句總合。清淨去別合。初句",
    "X33n0625_002:0122c19": "合般若。於諸下合法身。無量下合解脫。分文如此。",
    "X33n0625_002:0122c20": "今總合釋之。是乘等者。三德佛乘。雖是如來所證。",
    "X33n0625_002:0122c21": "而眾生介爾心中。無不具足。故言微。即眾生之所",
    "X33n0625_002:0122c22": "具。而為諸佛之所證。故言妙。五住二死。無不究盡。",
    "X33n0625_002:0122c23": "故言清淨。九界三乘。所不能及。故言第一。諸佛本",
    "X33n0625_002:0122c24": "懷。大事因緣。唯此而已。故云佛所悅可。既是諸佛",
    "X33n0625_002:0123a01": "本懷大事因緣。乃一切眾生開示悟入者。所以一",
    "X33n0625_002:0123a02": "切眾生應稱讚。應供養。應禮拜也。無量等者。明一",
    "X33n0625_002:0123a03": "佛乘具足諸法也。及佛餘法。指權法也。是則車體",
    "X33n0625_002:0123a04": "白牛僕從無不合也。次得如是去三行。合正等賜。",
    "X33n0625_002:0123a05": "初一行。合各賜諸子。次二行。合等一大車。上喻中。",
    "X33n0625_002:0123a06": "唯此二句。非科文也。得如是乘者。若以凡情而論。",
    "X33n0625_002:0123a07": "則日夜。是短是促。劫數。是長是延。若悟此佛乘。而",
    "X33n0625_002:0123a08": "為修習之時。則全理發乎行。以行契乎理。從性而",
    "X33n0625_002:0123a09": "起修。全修而歸性。理行修性。既其一致。則長短延",
    "X33n0625_002:0123a10": "促。亦復無殊。而不見日夜為促短。亦不見劫數為",
    "X33n0625_002:0123a11": "延長。故言得如是乘(云云)。△四頌合長者不虗譬",
    "X33n0625_002:0123a12": "二。初正釋。",
    "X33n0625_002:0123a13": "告舍利弗。汝諸人等。皆是吾子。我則是父。汝等累劫。",
    "X33n0625_002:0123a14": "眾苦所燒。我皆濟拔。令出三界。我雖先說。汝等滅度。",
    "X33n0625_002:0123a15": "但盡生死。而實不滅。今所應作。唯佛智慧。",
    "X33n0625_002:0123a16": "汝等累劫等者謂既汝等是子。我則是父。則父之",
    "X33n0625_002:0123a17": "所有。亦是子有。何以不說於大。而說於小耶。是故",
    "X33n0625_002:0123a18": "釋云。汝等累劫(云云)。則知為苦所燒。機宜不契。且",
    "X33n0625_002:0123a19": "說於小。令出三界也。我雖等者。謂既是但為濟拔。",
    "X33n0625_002:0123a20": "令出三界而已。則所說非是究竟。故云我雖(云云)。",
    "X33n0625_002:0123a21": "既昔所說三乘。非是究竟。則何所作。乃是究竟故。",
    "X33n0625_002:0123a22": "云今所應作(云云)。若大乘之智慧。則不但盡於分",
    "X33n0625_002:0123a23": "段。亦且盡於變易。故是究竟也。則知說三權處元",
    "X33n0625_002:0123a24": "為一實。顯一實處。全即三權。是故一三皆不虗也。",
    "X33n0625_002:0123b01": "△二轉解三。初明即權而實。",
    "X33n0625_002:0123b02": "若有菩薩。於是眾中。能一心聽。諸佛實法。諸佛世尊。",
    "X33n0625_002:0123b03": "雖以方便。所化眾生。皆是菩薩。",
    "X33n0625_002:0123b04": "能一心聽者。以己之妙智。聞佛所說之智慧。如水",
    "X33n0625_002:0123b05": "合水。如空合空。故言一心也。雖以方便等者。如來",
    "X33n0625_002:0123b06": "本意。唯在真實。由機不契。且說方便。當知方便。全",
    "X33n0625_002:0123b07": "即真實。故利根菩薩。能一心聽。即於方便。而得真",
    "X33n0625_002:0123b08": "實也。如是則說小大。皆無虗妄明矣。△二明說權",
    "X33n0625_002:0123b09": "所以。",
    "X33n0625_002:0123b10": "若人小智。深著愛欲。為此等故。說於苦諦。眾生心喜。",
    "X33n0625_002:0123b11": "得未曾有。佛說苦諦。真實無異。若有眾生。不知苦本。",
    "X33n0625_002:0123b12": "深著苦因。不能暫捨。為是等故。方便說道。諸苦所因。",
    "X33n0625_002:0123b13": "貪欲為本。若滅貪欲。無所依止。滅盡諸苦。名第三諦。",
    "X33n0625_002:0123b14": "為滅諦故。修行於道。離諸苦縛。名得解脫。是人於何。",
    "X33n0625_002:0123b15": "而得解脫。但離虗妄。名為解脫。其實未得。一切解脫。",
    "X33n0625_002:0123b16": "佛說是人。未實滅度。斯人未得。無上道故。我意不欲。",
    "X33n0625_002:0123b17": "令至滅度。",
    "X33n0625_002:0123b18": "此乃四諦文也。所以施小者。意謂由眾生智小。又",
    "X33n0625_002:0123b19": "復深著於五欲。是故不得已。為逗小機。而施於小。",
    "X33n0625_002:0123b20": "而如來之意。不在於小也。有云。方便說道之道字。",
    "X33n0625_002:0123b21": "非是道諦。道即言耳。若作道諦。一文則有二道諦。",
    "X33n0625_002:0123b22": "然作道諦。義亦無妨。△三明總結大小。",
    "X33n0625_002:0123b23": "我為法王。於法自在。安隱眾生。故現於世。",
    "X33n0625_002:0123b24": "謂何以如來。欲大即說大。欲小即說小。欲引小歸",
    "X33n0625_002:0123c01": "大。即引小以歸大。是故結云。為法王得自在也。由",
    "X33n0625_002:0123c02": "於大小權實法中得大自在。故能如是也。自雖得",
    "X33n0625_002:0123c03": "法自在。還欲以所得者。教化一切。故現於世。然現",
    "X33n0625_002:0123c04": "世之意。唯在安隱眾生。是故先施於三。後乃說一。",
    "X33n0625_002:0123c05": "而皆不虗也。△二頌勸信。有此勸信一文者。如來",
    "X33n0625_002:0123c06": "法譬二周已竟。有上根如身子者。則於法說中。已",
    "X33n0625_002:0123c07": "能信解。有中根如四大弟子者。今聞譬說中。亦必",
    "X33n0625_002:0123c08": "能信解。若下根者。雖聞法喻二周。猶未能信。而生",
    "X33n0625_002:0123c09": "疑謗者。或亦有之。故如來乃廣為勸信。初則明能",
    "X33n0625_002:0123c10": "信此經。是不退轉。次則明二乘所不及也。次則約",
    "X33n0625_002:0123c11": "因中罪根而勸。所謂顰慼而懷疑惑。必當招於罪",
    "X33n0625_002:0123c12": "報。約果上罪報而勸。所謂其人命終。必當淪墮三",
    "X33n0625_002:0123c13": "途。後乃廣明。可為宣說之相。故此重重發明。葢欲",
    "X33n0625_002:0123c14": "已信者堅固。未信者生信。欲謗者不謗也。然此一",
    "X33n0625_002:0123c15": "文。亦非無因而有。究其根源。上法說重頌。不虗中。",
    "X33n0625_002:0123c16": "有以五濁惡世。但樂著諸欲等二偈。故此廣頌中。",
    "X33n0625_002:0123c17": "勿妄宣傳也。又有慚愧清淨一偈。故此廣頌中。當",
    "X33n0625_002:0123c18": "為宣說也。分文為二。初標舉。",
    "X33n0625_002:0123c19": "汝舍利弗。我此法印。為欲利益。世間故說。在所游方。",
    "X33n0625_002:0123c20": "勿妄宣傳。",
    "X33n0625_002:0123c21": "言法印者。此經乃諸佛。出世本懷。由茲而暢。眾生",
    "X33n0625_002:0123c22": "佛之知見。從是而開。所謂三世不易。十界同遵者。",
    "X33n0625_002:0123c23": "豈非楷定而不可易乎。故曰法印(云云)。△二釋成",
    "X33n0625_002:0123c24": "三。初有益故說。",
    "X33n0625_002:0124a01": "若有聞者。隨喜頂受。當知是人。阿惟越致。若有信受。",
    "X33n0625_002:0124a02": "此經法者。是人已曾。見過去佛。恭敬供養。亦聞是法。",
    "X33n0625_002:0124a03": "若人有能。信汝所說。則為見我。亦見於汝。及比丘僧。",
    "X33n0625_002:0124a04": "并諸菩薩。",
    "X33n0625_002:0124a05": "是人阿惟越致者。即不退轉也。以其因聞而信解。",
    "X33n0625_002:0124a06": "必能由解起行。由行入證。一登初住。便是念不退。",
    "X33n0625_002:0124a07": "故曰阿惟越致。言已曾見佛者。此經乃一切諸佛",
    "X33n0625_002:0124a08": "出世本懷。故能信此經者。已曾供養過去佛也。言",
    "X33n0625_002:0124a09": "信汝所說者。如來是能說之佛。此經是所說之法。",
    "X33n0625_002:0124a10": "故信所說之法。即見能說之佛也。既見能說之佛。",
    "X33n0625_002:0124a11": "則亦見影響。發起。當機。結緣者。故云見我(云云)。此",
    "X33n0625_002:0124a12": "一文中。具有三意。初是不退菩薩。二見過去三寶。",
    "X33n0625_002:0124a13": "三見現在三寶也。△二結前起後。",
    "X33n0625_002:0124a14": "斯法華經。為深智說。淺識聞之。迷惑不解。一切聲聞。",
    "X33n0625_002:0124a15": "及辟支佛。於此經中。力所不及。汝舍利弗。尚於此經。",
    "X33n0625_002:0124a16": "以信得入。況餘聲聞。其餘聲聞。信佛語故。隨順此經。",
    "X33n0625_002:0124a17": "非己智分。",
    "X33n0625_002:0124a18": "初二句結前。次淺識下起後。言以信得入等者。舍",
    "X33n0625_002:0124a19": "利弗。雖智慧第一。然是小乘智慧。故不能入佛智",
    "X33n0625_002:0124a20": "慧。而能入者。皆由信力。非智力也。又身子已斷見",
    "X33n0625_002:0124a21": "思。若按位開顯。即圓家七信。已得相似。從相似而",
    "X33n0625_002:0124a22": "入初住。則能了佛智慧。故言以信得入也。△三勿",
    "X33n0625_002:0124a23": "妄宣傳。非止其勿傳。謂傳於可傳。若不可傳者。勿",
    "X33n0625_002:0124a24": "妄傳也。為二。初明不可傳。二若有利根下。明可傳",
    "X33n0625_002:0124b01": "初為三。初明不可說人。",
    "X33n0625_002:0124b02": "又舍利弗。憍慢懈怠。計我見者。莫說此經。凡夫淺識。",
    "X33n0625_002:0124b03": "深著五欲。聞不能解。亦勿為說。",
    "X33n0625_002:0124b04": "言憍慢等者。即計我見之外道。及著五欲之凡夫",
    "X33n0625_002:0124b05": "也。△二明不信受罪。初從此若人下六行。明謗經",
    "X33n0625_002:0124b06": "故以墮地獄。二從地下十六行半。明從地獄出以",
    "X33n0625_002:0124b07": "為畜生。三若得下七行。明從畜生出還得為人。四",
    "X33n0625_002:0124b08": "如斯下九行。明為人猶值八難。是則如車之輪。若",
    "X33n0625_002:0124b09": "環之迴。了無休息者。此乃因其不信法華經之功。",
    "X33n0625_002:0124b10": "所以果上之報如是也。文分為四。初墮地獄。",
    "X33n0625_002:0124b11": "若人不信。毀謗此經。則斷一切。世間佛種。或復顰蹙。",
    "X33n0625_002:0124b12": "而懷疑惑。汝當聽說。此人罪報。若佛在世。若滅度後。",
    "X33n0625_002:0124b13": "其有誹謗。如斯經典。見有讀誦。書持經者。輕賤憎嫉。",
    "X33n0625_002:0124b14": "而懷結恨。此人罪報。汝今復聽。其人命終。入阿鼻獄。",
    "X33n0625_002:0124b15": "具足一劫。劫盡更生。如是展轉。至無數劫。",
    "X33n0625_002:0124b16": "言斷世間佛種者。如舉手低頭。一華一葢。皆成佛",
    "X33n0625_002:0124b17": "道。此明世間緣因之佛種。若不信之。則斷世間緣",
    "X33n0625_002:0124b18": "因佛種也。若有聞法。無不成佛。此明世間了因之",
    "X33n0625_002:0124b19": "佛種。若不信之。則斷世間了因佛種也。然正因佛",
    "X33n0625_002:0124b20": "種。似不可斷。緣了既斷。正由何顯。是則世間正因",
    "X33n0625_002:0124b21": "佛種。而亦斷矣。故曰則斷一切(云云)。△二作畜生。",
    "X33n0625_002:0124b22": "從地獄出。當墮畜生。若狗野干。其形[乞*頁]瘦。黧黮疥癩。",
    "X33n0625_002:0124b23": "人所觸嬈。又復為人。之所惡賤。常困饑渴。骨肉枯竭。",
    "X33n0625_002:0124b24": "生受楚毒。死被瓦石。斷佛種故。受斯罪報。若作馲駝。",
    "X33n0625_002:0124c01": "或生驢中。身常負重。加諸杖捶。但念水草。餘無所知。",
    "X33n0625_002:0124c02": "謗斯經故。獲罪如是。有作野干。來入聚落。身體疥癩。",
    "X33n0625_002:0124c03": "又無一目。為諸童子。之所打擲。受諸苦痛。或時致死。",
    "X33n0625_002:0124c04": "於此死已。更受蟒身。其形長大。五百由旬。聾騃無足。",
    "X33n0625_002:0124c05": "宛轉腹行。為諸小蟲。之所咂食。晝夜受苦。無有休息。",
    "X33n0625_002:0124c06": "謗斯經故。獲罪如是。",
    "X33n0625_002:0124c07": "言墮狗野干者。此法華經。自當尊重生信者。而苟",
    "X33n0625_002:0124c08": "且不信。反生毀謗。故墮狗中。以狗性是苟且故。此",
    "X33n0625_002:0124c09": "法華經。自當果勇起信受持。而因循不信。反生誹",
    "X33n0625_002:0124c10": "謗。故墮野干。以野干之性。是柔弱故也。生駝驢中。",
    "X33n0625_002:0124c11": "此經乃正中正大之乘。若生謗不信。則成邪乘。故",
    "X33n0625_002:0124c12": "墮駝驢中也。又無一目者。此經明一切眾生。皆得",
    "X33n0625_002:0124c13": "開佛知見。若生疑起謗。則所見是偏。故作野干。而",
    "X33n0625_002:0124c14": "又只一目也。受蟒身者。以其蟒然無知不信。而謗",
    "X33n0625_002:0124c15": "此經故。言小蟲咂食者。由其因中。謗此經時。前人",
    "X33n0625_002:0124c16": "無知。亦有信其謗者。今乃墮為蟲身而受苦。故還",
    "X33n0625_002:0124c17": "食其肉也。△三轉為人。",
    "X33n0625_002:0124c18": "若得為人。諸根闇鈍。矬陋癵躄。盲聾背傴。有所言說。",
    "X33n0625_002:0124c19": "人不信受。口氣常臭。鬼魅所著。貧窮下賤。為人所使。",
    "X33n0625_002:0124c20": "多病痟瘦。無所依怙。雖親附人。人不在意。若有所得。",
    "X33n0625_002:0124c21": "尋復忘失。若修醫道。順方治病。更增他疾。或復致死。",
    "X33n0625_002:0124c22": "若自有病。無人救療。設服良藥。而復增劇。若他反逆。",
    "X33n0625_002:0124c23": "抄劫竊盜。如是等罪。橫罹其殃。",
    "X33n0625_002:0124c24": "諸根闇鈍等者。能信此經。則諸根通利。今既不信",
    "X33n0625_002:0125a01": "生謗。故諸根闇鈍能信此經。則長大姝好。手足柔",
    "X33n0625_002:0125a02": "軟。今既不信。故身則矬陋。手足癵躄也。能信此經。",
    "X33n0625_002:0125a03": "則父母所生眼。徹見大千。耳徹聞大千。今既不信。",
    "X33n0625_002:0125a04": "故目盲。而耳聾也。能信此經。則口中常出青蓮華",
    "X33n0625_002:0125a05": "等香。今既不信故口常臭也。能信此經。則諸天日",
    "X33n0625_002:0125a06": "夜衛護。今既不信。故為鬼所著也。能信此經。當以",
    "X33n0625_002:0125a07": "人天上供而供養之。今既不信。故貧窮下賤也。能",
    "X33n0625_002:0125a08": "信此經。則諸天童子。以為給使。今既不信。故反為",
    "X33n0625_002:0125a09": "人所使也。餘列之可見。△四逢八難。",
    "X33n0625_002:0125a10": "如斯罪人。永不見佛。眾聖之王。說法教化。如斯罪人。",
    "X33n0625_002:0125a11": "常生難處。狂聾心亂。永不聞法。於無數劫。如恒河沙。",
    "X33n0625_002:0125a12": "生輒聾瘂。諸根不具。常處地獄。如游園觀。在餘惡道。",
    "X33n0625_002:0125a13": "如己舍宅。駝驢豬狗。是其行處。謗斯經故。獲罪如是。",
    "X33n0625_002:0125a14": "若得為人。盲聾瘖瘂。貧窮諸衰。以自莊嚴。水腫乾痟。",
    "X33n0625_002:0125a15": "疥癩癰疽。如是等病。以為衣服。身常臭處。垢穢不淨。",
    "X33n0625_002:0125a16": "深著我見。增益瞋恚。淫欲熾盛。不擇禽獸。謗斯經故。",
    "X33n0625_002:0125a17": "獲罪如是。",
    "X33n0625_002:0125a18": "狂聾等者。能信此經。則意根能知資生業等皆順",
    "X33n0625_002:0125a19": "正法。今既不信。故心亂也。能信此經。則所有音聲",
    "X33n0625_002:0125a20": "能遍滿三千大千。還能聞三千大千之聲。今既不",
    "X33n0625_002:0125a21": "信。故生輒聾瘂也。已上皆謗法之所招感。乃實然",
    "X33n0625_002:0125a22": "之事。非是譬喻。亦非表法。而作此解也。△三明通",
    "X33n0625_002:0125a23": "共結歸。",
    "X33n0625_002:0125a24": "告舍利弗。謗斯經者。若說其罪。窮劫不盡。以是因緣。",
    "X33n0625_002:0125b01": "我故語汝。無智人中。莫說此經。",
    "X33n0625_002:0125b02": "初一行。是結不信之罪。次一行。是結不可傳之人",
    "X33n0625_002:0125b03": "也。△二明可傳三。初總明福慧。",
    "X33n0625_002:0125b04": "若有利根。智慧明了。多聞強識。求佛道者。如是之人。",
    "X33n0625_002:0125b05": "乃可為說。若人曾見。億百千佛。植諸善本。深心堅固。",
    "X33n0625_002:0125b06": "如是之人。乃可為說。",
    "X33n0625_002:0125b07": "初一行半明慧。有慧之人。不同凡夫之淺見。而能",
    "X33n0625_002:0125b08": "信受。故當為說。次一行半明福。有福之人。不同外",
    "X33n0625_002:0125b09": "道之我見。故亦當為說也。△二別舉六度為六。初",
    "X33n0625_002:0125b10": "明精進。",
    "X33n0625_002:0125b11": "若人精進。常修慈心。不惜身命。乃可為說。",
    "X33n0625_002:0125b12": "△二明禪定。",
    "X33n0625_002:0125b13": "若人恭敬。無有異心。離諸凡愚。獨處山澤。如是之人。",
    "X33n0625_002:0125b14": "乃可為說。又舍利弗。若見有人。捨惡知識。親近善友。",
    "X33n0625_002:0125b15": "如是之人。乃可為說。",
    "X33n0625_002:0125b16": "謂善友者。即是能知淺深。禪定之人。因其捨惡知",
    "X33n0625_002:0125b17": "識。故言近者。乃善友也。△三明持戒。",
    "X33n0625_002:0125b18": "若見佛子。持戒清潔。如淨明珠。求大乘經。如是之人。",
    "X33n0625_002:0125b19": "乃可為說。",
    "X33n0625_002:0125b20": "△四明忍辱。",
    "X33n0625_002:0125b21": "若人無瞋。質直柔軟。常愍一切。恭敬諸佛。如是之人。",
    "X33n0625_002:0125b22": "乃可為說。",
    "X33n0625_002:0125b23": "△五明布施。",
    "X33n0625_002:0125b24": "復有佛子。於大眾中。以清淨心。種種因緣。譬喻言辭。",
    "X33n0625_002:0125c01": "說法無礙。如是之人。乃可為說。",
    "X33n0625_002:0125c02": "眾中說法等者。即以法財。施一切也。既曰種種。則",
    "X33n0625_002:0125c03": "說權矣。又曰無礙。則說實也。以能權實相即。故稱",
    "X33n0625_002:0125c04": "無礙也。△六明智慧。",
    "X33n0625_002:0125c05": "若有比丘。為一切智。四方求法。合掌頂受。但樂受持。",
    "X33n0625_002:0125c06": "大乘經典。乃至不受。餘經一偈。如是之人。乃可為說。",
    "X33n0625_002:0125c07": "如人至心。求佛舍利。如是求經。得已頂受。其人不復。",
    "X33n0625_002:0125c08": "志求餘經。亦未曾念。外道典籍。如是之人。乃可為說。",
    "X33n0625_002:0125c09": "言如人至心等者。此則見其求法之心切。故乃可",
    "X33n0625_002:0125c10": "為說也。△三通共結歸。",
    "X33n0625_002:0125c11": "告舍利弗。我說是相。求佛道者。窮劫不盡。如是等人。",
    "X33n0625_002:0125c12": "則能信解。汝當為說。妙法華經。",
    "X33n0625_002:0125c13": "言窮劫不盡者。當知法華實相之體。竪則徹乎三",
    "X33n0625_002:0125c14": "際。橫則亘乎十方。先天地而不見其始。後天地而",
    "X33n0625_002:0125c15": "不見其終。不可以心言而思議者。故若有生疑而",
    "X33n0625_002:0125c16": "起謗。信生而受持。說其所得之罪福。亦可窮劫不",
    "X33n0625_002:0125c17": "能盡也。釋譬喻品竟。",
    "X33n0625_002:0125c19": "妙法蓮華經演義卷第二之二",
    "X33n0625_002:0126a01": "妙法蓮華經演義卷第二之三",
    "X33n0625_002:0126a02": "姚秦三藏法師　鳩摩羅什奉　詔譯",
    "X33n0625_002:0126a03": "天台教觀　一松大師　講錄",
    "X33n0625_002:0126a04": "清　東甌釋氏　曉柔廣和　編定",
    "X33n0625_002:0126a05": "妙法蓮華經信解品第四",
    "X33n0625_002:0126a06": "若論此品之次第相生。總由如來於法說中。廣明",
    "X33n0625_002:0126a07": "十方三世諸佛。及我釋迦莫不開其三而顯其一。",
    "X33n0625_002:0126a08": "開其權而顯其實。如是一番演說。故有上根如身",
    "X33n0625_002:0126a09": "子者。即能領悟三乘。元即一乘。上根雖悟。中下猶",
    "X33n0625_002:0126a10": "迷。故如來因身子請。即為譬說。先明總譬。以譬如",
    "X33n0625_002:0126a11": "來五時法化。始於法身地上照機。終於白牛車等",
    "X33n0625_002:0126a12": "賜。於其中間。明三車之誘引。顯各賜之因由。正譬",
    "X33n0625_002:0126a13": "法說之三乘即是一乘。既為法而立譬。還以譬而",
    "X33n0625_002:0126a14": "合法。如是法譬並明能所雙標。故即有中根之人。",
    "X33n0625_002:0126a15": "如四大弟子者。從三車一車之淺淺喻。而解三乘",
    "X33n0625_002:0126a16": "一乘之深深法。既已解悟。還將所解。述陳於佛。故",
    "X33n0625_002:0126a17": "有此信解一品。乃中根陳領之文也。言信解者。深",
    "X33n0625_002:0126a18": "心樂欲無疑。名之為信。如燈照物分明。名之為解。",
    "X33n0625_002:0126a19": "然畢竟信於何法。解於何等。蓋信者。信得四十年",
    "X33n0625_002:0126a20": "前所說是權。信得今日法華所說是實。於此權實",
    "X33n0625_002:0126a21": "之法。略無疑滯。故言信也。解者。解得昔日之權。非",
    "X33n0625_002:0126a22": "離實而有權。乃即實而權。解得今日之實。亦非離",
    "X33n0625_002:0126a23": "權而有實。乃即權而實。於此權實不二。權實一體。",
    "X33n0625_002:0126a24": "了了分明。故言解也。如天台云。信發則解生。疑去",
    "X33n0625_002:0126b01": "則理明。正此之謂也。以其解權即實。解三即一。則",
    "X33n0625_002:0126b02": "知聲聞乘。不須動轉。直下便是佛乘矣。故云我等",
    "X33n0625_002:0126b03": "今者真是聲聞。以佛道聲。令一切聞。此即信解之",
    "X33n0625_002:0126b04": "義也。△品文分二。初經家敘喜。二我等居僧下。當",
    "X33n0625_002:0126b05": "機陳解。初為三。初敘能喜人。",
    "X33n0625_002:0126b06": "爾時慧命須菩提。摩訶迦旃延。摩訶迦葉。摩訶目犍",
    "X33n0625_002:0126b07": "連。",
    "X33n0625_002:0126b08": "言慧命者。須菩邊。向是解空第一。本以空為命。今",
    "X33n0625_002:0126b09": "聞譬說。得悟佛慧。即以慧為命。故稱須菩提。乃慧",
    "X33n0625_002:0126b10": "命也。三人皆稱摩訶者。大迦葉一向稱為摩訶。欲",
    "X33n0625_002:0126b11": "異三迦葉故。今二人亦稱摩訶。蓋有意也。迦旃延",
    "X33n0625_002:0126b12": "於小乘中。論議第一。目連於小乘中。神通第一。今",
    "X33n0625_002:0126b13": "聞譬說。而能解權即實。則其所有小乘之論議神",
    "X33n0625_002:0126b14": "通。即轉成大乘不思議之論議神通。故亦稱摩訶",
    "X33n0625_002:0126b15": "也。二人既各有意。迦葉亦非通途。迦葉於小乘苦",
    "X33n0625_002:0126b16": "行第一。今能解權即實。則所有小乘苦行。全成大",
    "X33n0625_002:0126b17": "乘不思議妙行也。故非通途耳。△二敘所喜法。",
    "X33n0625_002:0126b18": "從佛所聞。未曾有法。世尊授舍利弗。阿耨多羅。三藐",
    "X33n0625_002:0126b19": "三菩提記。發希有心。",
    "X33n0625_002:0126b20": "從佛所聞等者。總敘聞於法譬二周之法。皆是四",
    "X33n0625_002:0126b21": "十年前之所未有者也。世尊授舍利弗記。別敘聞",
    "X33n0625_002:0126b22": "於法說。昔日但記菩薩。今乃授記聲聞。發希有心。",
    "X33n0625_002:0126b23": "別敘聞於譬說。三車一車之喻。昔所希有。今乃始",
    "X33n0625_002:0126b24": "聞。故發希有之心也。△三敘所敬儀。",
    "X33n0625_002:0126c01": "歡喜踊躍。即從座起。整衣服偏袒右肩。右膝著地。一",
    "X33n0625_002:0126c02": "心合掌。曲躬恭敬。瞻仰尊顏。而白佛言。",
    "X33n0625_002:0126c03": "歡喜合掌瞻顏等。義同身子。如前所釋。言右膝右",
    "X33n0625_002:0126c04": "肩者。表順從也。凡言左者。即是不順之義。故行於",
    "X33n0625_002:0126c05": "外法。而不順正理者。謂之左道。官之降級者。謂之",
    "X33n0625_002:0126c06": "左遷。今如來如是而譬說。四大弟子。能如是而信",
    "X33n0625_002:0126c07": "順領受。所以袒右肩。著右膝而表也。一心是意業。",
    "X33n0625_002:0126c08": "白佛是口業。餘是身業。故敬儀三業並陳也。△二",
    "X33n0625_002:0126c09": "當機陳領二。初長行。二偈頌。初二。初就法略明。二",
    "X33n0625_002:0126c10": "世尊我等下。約譬廣顯。初又二。初敘昔。二明今。初",
    "X33n0625_002:0126c11": "二。初標舉。",
    "X33n0625_002:0126c12": "我等居僧之首。年並朽邁。自謂已得涅槃。無所堪任。",
    "X33n0625_002:0126c13": "不復進求阿耨多羅三藐三菩提。",
    "X33n0625_002:0126c14": "謂居僧首年朽邁。及得涅槃之三義。故無所堪任",
    "X33n0625_002:0126c15": "(云云)。言堪任者。即堪能承任也。則知居僧首等二",
    "X33n0625_002:0126c16": "句下。皆應有無堪任等句。又知年邁得涅槃二句",
    "X33n0625_002:0126c17": "上。皆應有我等二字。如是貫下徹上。方顯其義。△",
    "X33n0625_002:0126c18": "二釋成二。初正釋。",
    "X33n0625_002:0126c19": "世尊往昔說法既久。我時在座。身體疲懈。但念空無",
    "X33n0625_002:0126c20": "相無作。於菩薩法。游戲神通。淨佛國土。成就眾生。心",
    "X33n0625_002:0126c21": "不喜樂。",
    "X33n0625_002:0126c22": "初中昔說法者。是釋成居僧之首義。故言久也。謂",
    "X33n0625_002:0126c23": "世尊說法既久。則我等聞法亦久。由聞法久。故居",
    "X33n0625_002:0126c24": "僧之首也。既僧首而聞法久。於菩薩法。自不喜樂。",
    "X33n0625_002:0127a01": "故前云。我等居僧之首。無所堪任(云云)。身體疲懈。",
    "X33n0625_002:0127a02": "是釋成年朽邁義。長在座席。身體疲懈。故年朽邁",
    "X33n0625_002:0127a03": "也。既年邁而疲懈。於菩薩法。亦不喜樂。故前云。我",
    "X33n0625_002:0127a04": "等年並朽邁(云云)。但念空無相無作。是釋成得涅",
    "X33n0625_002:0127a05": "槃義。空無相無作。是小乘三解脫門。即所修之三",
    "X33n0625_002:0127a06": "昧也。涅槃是解脫。修此三種三昧。能至涅槃。故名",
    "X33n0625_002:0127a07": "此三為解脫之門。言空三昧者。若計於有我及我",
    "X33n0625_002:0127a08": "所。則是有而非空。今修於此之三昧。則不復計有",
    "X33n0625_002:0127a09": "我我所。故名空三昧也。言無相三昧者。若計有一",
    "X33n0625_002:0127a10": "異斷常。則是有相而非無相。今修於此之三昧。則",
    "X33n0625_002:0127a11": "不復有一異斷常。故名無相三昧也。無作三昧者。",
    "X33n0625_002:0127a12": "雖不計我我所。而或計於斷常。雖不計斷常。而或",
    "X33n0625_002:0127a13": "計我我所。則是有作而非無作。今修此之三昧。則",
    "X33n0625_002:0127a14": "不復計於我我所。亦不復計於斷常等。故名無作",
    "X33n0625_002:0127a15": "三昧也。由三三昧。故得涅槃也。既涅槃。而唯念三",
    "X33n0625_002:0127a16": "空。於菩薩法亦不喜樂。故前云。我等。已得涅槃不",
    "X33n0625_002:0127a17": "復(云云)。如是則知今正釋之中。亦應世尊說法既",
    "X33n0625_002:0127a18": "久下。皆有於菩薩法。乃至心不喜樂。我時在座身",
    "X33n0625_002:0127a19": "體疲懈下。應有於菩薩法(云云)。但念空無相無作",
    "X33n0625_002:0127a20": "下。亦應有於菩薩法(云云)。言遊戲神通者。即菩薩",
    "X33n0625_002:0127a21": "法也。內修觀法。外化眾生。道觀雙流也。淨佛國土",
    "X33n0625_002:0127a22": "成就眾生者。菩薩行施時。以施攝取眾生。至成佛",
    "X33n0625_002:0127a23": "時。無貪眾生。生其國中是也。乃至行般若時亦然。",
    "X33n0625_002:0127a24": "如是所生者。既皆不貪。乃至不癡。而國土自淨矣。",
    "X33n0625_002:0127b01": "所謂心淨。則佛土淨也。△二轉解。",
    "X33n0625_002:0127b02": "所以者何。世尊令我等。出於三界。得涅槃證。又令我",
    "X33n0625_002:0127b03": "等。年已朽邁。於佛教化菩薩。阿耨多羅三藐三菩提。",
    "X33n0625_002:0127b04": "不生一念好樂之心。",
    "X33n0625_002:0127b05": "此轉解上之於菩薩法。乃至心不喜樂之所以也。",
    "X33n0625_002:0127b06": "但不如前次第。初解但念空等。即世尊等也。次解",
    "X33n0625_002:0127b07": "我時在座等。即又今等也。中間我等二字。解前說",
    "X33n0625_002:0127b08": "法既久兼之。因說法久。故我在座時亦久。意謂我",
    "X33n0625_002:0127b09": "前云。世尊說法既久。於菩薩法。心不喜樂。所以者",
    "X33n0625_002:0127b10": "何。乃轉解云。無他。唯世尊令我等。依戒定慧三學。",
    "X33n0625_002:0127b11": "而修空無相無作三昧。已得出於三界生死。得證",
    "X33n0625_002:0127b12": "涅槃真理。則於如來教化菩薩。進求菩提。不生一",
    "X33n0625_002:0127b13": "念好樂之心。所以我前云。但念空(云云)。一文既爾。",
    "X33n0625_002:0127b14": "餘二例然。則知此文。亦應所以者何一句貫下。於",
    "X33n0625_002:0127b15": "佛教化菩薩等徹上。具足言之。初解應云。所以者",
    "X33n0625_002:0127b16": "何。世尊令我等出於三界。得涅槃證。於佛教化菩",
    "X33n0625_002:0127b17": "薩(云云)。次解應云。所以者何。又今我等年並朽邁。",
    "X33n0625_002:0127b18": "於佛教化菩薩(云云)。若細推之。初略後於佛教化",
    "X33n0625_002:0127b19": "菩薩等。次略前所以者何一句耳。三文悉皆隱約",
    "X33n0625_002:0127b20": "結搆。若非深玩。不能知也。則知前正釋中。約往昔",
    "X33n0625_002:0127b21": "說法既久等三。釋居僧首等三也。今義含前往昔",
    "X33n0625_002:0127b22": "說法既久等三。轉解居僧首等三也。言不生一念",
    "X33n0625_002:0127b23": "好樂者。若一往論。則華嚴聾啞。故不生。阿含保證",
    "X33n0625_002:0127b24": "故不生。方等焦敗故不生。尅實而論。正是般若。雖",
    "X33n0625_002:0127c01": "復領知。無心希取也。是乃菩薩之事。故於菩薩之",
    "X33n0625_002:0127c02": "法。不生一念好樂之心也。△二明今。",
    "X33n0625_002:0127c03": "我等今於佛前。聞授聲聞。阿耨多羅三藐三菩提記。",
    "X33n0625_002:0127c04": "心甚歡喜。得未曾有。不謂於今。忽然得聞。希有之法。",
    "X33n0625_002:0127c05": "深自慶幸。獲大善利。無量珍寶。不求自得。",
    "X33n0625_002:0127c06": "初法。次無量下譬。初中今於乃至得未曾有者。是",
    "X33n0625_002:0127c07": "明聞於法說。謂昔未曾授記聲聞。則今授記聲聞。",
    "X33n0625_002:0127c08": "今既得記。故心甚歡喜。而得未曾有也。不謂於今。",
    "X33n0625_002:0127c09": "乃至獲大善利者。是明聞譬說。謂雖記聲聞。若我",
    "X33n0625_002:0127c10": "不聞譬說。則未能解悟。而亦未必能記。故亦是未",
    "X33n0625_002:0127c11": "深慶幸。今如來不待我請。便為我等。說於譬喻。得",
    "X33n0625_002:0127c12": "聞三車一車希有之喻。乃解三乘一乘相即之法。",
    "X33n0625_002:0127c13": "既已解悟。則必同上根之得記。故深自慶幸。而獲",
    "X33n0625_002:0127c14": "大善利也。善利者。指授記也。所以經家上敘所喜",
    "X33n0625_002:0127c15": "法中。敘法說則云授舍利弗記。敘譬說則云發希",
    "X33n0625_002:0127c16": "有心。蓋意本乎此。次無量下譬。譬不待中根自請",
    "X33n0625_002:0127c17": "而說也。故曰無量(云云)。△二約譬廣顯二。初敘意。",
    "X33n0625_002:0127c18": "世尊我等今者。樂說譬喻。以明斯義。",
    "X33n0625_002:0127c19": "世尊等者。謂如來說於三車一車之譬。今我等得",
    "X33n0625_002:0127c20": "解三乘一乘之法。法既由譬而得解。還以譬而陳",
    "X33n0625_002:0127c21": "解。故曰世尊(云云)。斯義者。即指上不求自得之義。",
    "X33n0625_002:0127c22": "所以下立譬之後結云。我本無心有所希求。今此",
    "X33n0625_002:0127c23": "寶藏自然而至。合法之後結云。是故我等說本無",
    "X33n0625_002:0127c24": "心有所希求。今法王大寶自然而至也。△二正說",
    "X33n0625_002:0128a01": "二。初立譬。二合法。初為二。初總譬。二傭任下別譬。",
    "X33n0625_002:0128a02": "所以有此兩番者。上如來譬說之中。有總別兩",
    "X33n0625_002:0128a03": "番。今四大弟子。陳領如來所說。亦有總別兩番之",
    "X33n0625_002:0128a04": "譬也。總譬乃領如來一期之化導。別喻乃領如來",
    "X33n0625_002:0128a05": "五時之設教。故總譬中。始於二萬億佛所教大。即",
    "X33n0625_002:0128a06": "年既幼稚等是。中明退大取小。流轉生死。即捨父",
    "X33n0625_002:0128a07": "逃逝等是。終明王城得度。即我若得子委付財物",
    "X33n0625_002:0128a08": "等是也。終明王城等。此乃法身地上思惟之事。非",
    "X33n0625_002:0128a09": "現前事也。如下詳釋別譬中。始明法身地照機。即",
    "X33n0625_002:0128a10": "見子便識等是。次明以大擬宜即遣旁人等是也。",
    "X33n0625_002:0128a11": "次明三昧調停。即密遣二人。乃至領知眾物等是。",
    "X33n0625_002:0128a12": "終明法華開顯。即此實是我子等是也。是知總譬。",
    "X33n0625_002:0128a13": "乃冥領法身地前。無謀而預知。覺場道樹已前之",
    "X33n0625_002:0128a14": "事。別譬顯法身地照機。至覺場道樹。及五時也。然",
    "X33n0625_002:0128a15": "此文中。每每錯縱。若不以義定之似難解。如云馳",
    "X33n0625_002:0128a16": "騁四方。遇到本國。又云遊諸聚落。經歷國邑。遂到",
    "X33n0625_002:0128a17": "其父所止之城。又云傭賃展轉。遇到父舍等。如此",
    "X33n0625_002:0128a18": "錯縱不定者。蓋由如來往昔。曾為二乘。已下一乘",
    "X33n0625_002:0128a19": "圓種。則已有大乘機矣。其中退大取小。如來還以",
    "X33n0625_002:0128a20": "小接。則已有小乘機矣。如是大小二業。納之在懷。",
    "X33n0625_002:0128a21": "其間法爾。或大機冥動。或小機潛發。皆不一准。故",
    "X33n0625_002:0128a22": "若語其小發。則言四方遊行。遊諸聚落。從國至國。",
    "X33n0625_002:0128a23": "傭賃展轉。往至貧里等語。其大機發。則言遇向本",
    "X33n0625_002:0128a24": "國。到父之城。遇到父舍。非我得物之處也。故唯小",
    "X33n0625_002:0128b01": "無大。則不應言遇向本國等。若唯大無小。則不應",
    "X33n0625_002:0128b02": "言經歷國邑等。以其具有大小。故錯縱並陳也。所",
    "X33n0625_002:0128b03": "以荊溪云。大小二業。冥熏顯被。成機感佛。蓋已曾",
    "X33n0625_002:0128b04": "教大。則大業納種在懷。法爾大業內熏。如來則還",
    "X33n0625_002:0128b05": "以大顯被。大機若成。則得感佛。此即遇向本國等",
    "X33n0625_002:0128b06": "謂也。已曾接小。則小機納種在懷。法爾小業內熏。",
    "X33n0625_002:0128b07": "如來則還以小顯被。小機若成。則得感佛。此即經",
    "X33n0625_002:0128b08": "歷國邑等謂也。初分四。初子背父去。",
    "X33n0625_002:0128b09": "譬若有人。年既幼稚。捨父逃逝。久住他國。或十二十。",
    "X33n0625_002:0128b10": "至五十歲。年既長大。加復窮困。馳騁四方。以求衣食。",
    "X33n0625_002:0128b11": "漸漸遊行。遇向本國。",
    "X33n0625_002:0128b12": "此有人者。二乘但齊己分而領。即以二乘為有人",
    "X33n0625_002:0128b13": "也。年既幼稚者。年即機也。最初教大。大機尚微。故",
    "X33n0625_002:0128b14": "言幼稚。言既者。謂大機既其微弱。則當常近如來。",
    "X33n0625_002:0128b15": "使得增長。而反悖捨如來。然背捨由其機弱。故年",
    "X33n0625_002:0128b16": "既幼稚。捨父逃逝。如子年既幼稚。則當常近其父。",
    "X33n0625_002:0128b17": "而反捨父逃逝也。既捨如來。則流轉生死。淪於五",
    "X33n0625_002:0128b18": "道。而不能出矣。故言久住他國至五十歲。他國即",
    "X33n0625_002:0128b19": "三界也。五十歲。即五道也。年既長大加復窮困者。",
    "X33n0625_002:0128b20": "自從往昔下種之後。法爾大業。為之內熏。而大機",
    "X33n0625_002:0128b21": "為之冥動。如年之長大。大機既動。則當勤求法財。",
    "X33n0625_002:0128b22": "使出生死。而反貪著生死。貧無法財。為生死之所",
    "X33n0625_002:0128b23": "困苦。如子年既長大。則當有所營辦。而反不為營。",
    "X33n0625_002:0128b24": "加復貧窮困苦也。馳騁四方以求衣食者。以其久",
    "X33n0625_002:0128c01": "受生死之苦。則厭離之心生。而欲求出。雖欲求出。",
    "X33n0625_002:0128c02": "然於大小乘法。二皆不知。乃於身等法上。起於常",
    "X33n0625_002:0128c03": "等四見。以求助道正道。故曰馳騁四方以求衣食。",
    "X33n0625_002:0128c04": "四方即是起於四倒。衣譬助道。食譬正道也。從邪",
    "X33n0625_002:0128c05": "見而轉歸正見。如漸漸遊行。然二乘人雖已轉邪",
    "X33n0625_002:0128c06": "入正。而所求者。唯是小法。本無心於大。而大機至",
    "X33n0625_002:0128c07": "此之時。法爾冥為發動。如窮子雖則遊行。而所求",
    "X33n0625_002:0128c08": "者。唯是一衣一食。本無心到本國。而本國偶爾到",
    "X33n0625_002:0128c09": "也。△二父來求子。",
    "X33n0625_002:0128c10": "其父先來。求子不得。中止一城。其家大富。財寶無量。",
    "X33n0625_002:0128c11": "金銀琉璃。珊瑚琥珀。玻瓈珠等。其諸倉庫。悉皆盈溢。",
    "X33n0625_002:0128c12": "多有僮僕。臣佐吏民。象馬車乘。牛羊無數。出入息利。",
    "X33n0625_002:0128c13": "乃徧他國。商估賈客。亦甚眾多。",
    "X33n0625_002:0128c14": "言先來者。如來於二乘退大之後。大機未動之前。",
    "X33n0625_002:0128c15": "已覔可化之機。故言先來求子。昔既教大。即堪由",
    "X33n0625_002:0128c16": "此。而紹大乘家業。故是子也。既退大後。而猶逃避",
    "X33n0625_002:0128c17": "生死。則大小二機。此時皆無。故言不得。既無可化",
    "X33n0625_002:0128c18": "之機。則須尋覔。若伺覔時。須在便處。故亦不進居",
    "X33n0625_002:0128c19": "實報。亦不退住同居。乃在二土之間。止於方便有",
    "X33n0625_002:0128c20": "餘之土。故言中止。即有餘土中之涅槃。以為一城",
    "X33n0625_002:0128c21": "也。然必須居有餘土者。以由有餘。乃在實報同居",
    "X33n0625_002:0128c22": "之中。故止其中。若有實報大機。則現勝應之身。而",
    "X33n0625_002:0128c23": "應於上。若有同居小機。則垂劣應之身。而應於下。",
    "X33n0625_002:0128c24": "則中止有餘。伺覔可化之機。上下皆便也。其家大",
    "X33n0625_002:0129a01": "富者。即其方便之土。而如來居之。自受用全是常",
    "X33n0625_002:0129a02": "寂光土。他受用全是無障礙土。故言其家大富。乃",
    "X33n0625_002:0129a03": "實相家也。財富等者。實相之家。具足教理智斷行",
    "X33n0625_002:0129a04": "位因果也。教是能詮之名。而總於七。如財寶為七",
    "X33n0625_002:0129a05": "寶之總名。金堅貴如理。銀白而潔如斷。琉璃明徹",
    "X33n0625_002:0129a06": "如智。珊瑚如行。琥珀如位。玻璃如因。珠體如意。可",
    "X33n0625_002:0129a07": "譬果也。具足定慧如倉庫。具足方便如僮僕。依實",
    "X33n0625_002:0129a08": "相家。而為修習。四教不同。以四教斷見思者。同生",
    "X33n0625_002:0129a09": "有餘。則是同止如來所居之家。而修實相也。執侍",
    "X33n0625_002:0129a10": "為臣如圓教。輔弼為佐如別教。習近為吏如通教。",
    "X33n0625_002:0129a11": "統御為民如藏教。此明能修之人。象馬等譬所修",
    "X33n0625_002:0129a12": "之觀。象之車乘如圓。馬之車乘如別。牛之車乘如",
    "X33n0625_002:0129a13": "通。羊之車乘如三藏也。出即說法化他。入即觀心",
    "X33n0625_002:0129a14": "自行。化他有息。自行有利也。乃徧他國者。寂光為",
    "X33n0625_002:0129a15": "本國。三土為他國。如來能徧應三土。故言乃徧他",
    "X33n0625_002:0129a16": "國。商估等者。即此土菩薩。往彼聽法。彼方菩薩。來",
    "X33n0625_002:0129a17": "此聞經也。△三子到父城。",
    "X33n0625_002:0129a18": "時貧窮子。游諸聚落。經歷國邑。遂到其父。所止之城。",
    "X33n0625_002:0129a19": "流浪生死。無功德法財。故言貧窮。現在雖無法財。",
    "X33n0625_002:0129a20": "往昔曾受大化。故言子也。昔雖受大。中乃悉忘。而",
    "X33n0625_002:0129a21": "逃逝生死。漂流三界。如游諸聚落。既久在生死。則",
    "X33n0625_002:0129a22": "其所有大小之機。中間法爾。為之冥發。若大機發。",
    "X33n0625_002:0129a23": "如從國至國。若小機發。如從邑至邑。故言經歷國",
    "X33n0625_002:0129a24": "邑。雖二機俱有發義。然必小機先熟。故言遂到其",
    "X33n0625_002:0129b01": "父所止之城。既四大弟子齊已分領。且以有餘土",
    "X33n0625_002:0129b02": "小乘偏空涅槃為城也。△四父每念子。",
    "X33n0625_002:0129b03": "父每念子。與子離別。五十餘年。",
    "X33n0625_002:0129b04": "父念子者。如來從二萬億佛所。為下大種。欲其承",
    "X33n0625_002:0129b05": "紹大乘家業。由其退大。中忘取小。所以如來從教",
    "X33n0625_002:0129b06": "大後。至於今日。每每意念下種之子也。既退乎大。",
    "X33n0625_002:0129b07": "而入生死五道。與佛相隔。如子別父。經五十年。即",
    "X33n0625_002:0129b08": "五道也。",
    "X33n0625_002:0129b09": "而未曾向人。說如此事。但自思惟。心懷悔恨。",
    "X33n0625_002:0129b10": "此譬於五時也。未曾向人說者。未曾說有此大乘",
    "X33n0625_002:0129b11": "結緣之子也。如來於華嚴會上。明一切眾生。皆有",
    "X33n0625_002:0129b12": "如來智慧德性。此是大也。而不說是大。亦不明說",
    "X33n0625_002:0129b13": "大之意。即華嚴時。未曾向人說如此事也。如來於",
    "X33n0625_002:0129b14": "阿含會上。明於三藏之教。此是小也。而不說是小。",
    "X33n0625_002:0129b15": "亦不明說小之意。即阿含時。未曾向人說如此事",
    "X33n0625_002:0129b16": "也。但自思惟心懷悔恨者。既不向人說有結緣之",
    "X33n0625_002:0129b17": "子。但自思惟。憶念此子。而復內懷悔恨而已。悔者。",
    "X33n0625_002:0129b18": "悔昔教大之時。不令修習而入於品。恨者。恨其中",
    "X33n0625_002:0129b19": "悉遺忘。而遂退大。入於生死。此領如來方等中。巧",
    "X33n0625_002:0129b20": "借他方菩薩。種種彈訶貶斥。即是心懷悔恨也。",
    "X33n0625_002:0129b21": "自念老朽。多有財物。金銀珍寶。倉庫盈溢。無有子息。",
    "X33n0625_002:0129b22": "一但終沒。財物散失。無所委付。是以殷勤。每憶其子。",
    "X33n0625_002:0129b23": "復作是念。我若得子。委付財物。坦然快樂。無復憂慮。",
    "X33n0625_002:0129b24": "念老朽等者。如來自念化期將畢。所有若教若理。",
    "X33n0625_002:0129c01": "乃至定慧等法。若無大乘之子承紹。則便當斷絕。",
    "X33n0625_002:0129c02": "是以殷勤。每憶結緣之子也。此領如來之般若時。",
    "X33n0625_002:0129c03": "以大乘法。命二乘人轉教菩薩。即是殷勤憶其子",
    "X33n0625_002:0129c04": "也。復作是念等者。即領法華時也。如來於法華會",
    "X33n0625_002:0129c05": "上。授二乘記。明天性定父子。至此之時。則昔日結",
    "X33n0625_002:0129c06": "緣。不為虗廢。而出世本懷已暢。大事因緣已明。所",
    "X33n0625_002:0129c07": "謂法付法臣。法王無事。唯了此事。更無他事。故言",
    "X33n0625_002:0129c08": "坦然快樂無復憂慮也。言我若者。即般若也。此蓋",
    "X33n0625_002:0129c09": "冥領其事。非實是法華當座。故言般若也。然總譬",
    "X33n0625_002:0129c10": "文中。有於五時者。此乃冥領法身地已前。有此事",
    "X33n0625_002:0129c11": "也。蓋如來始於二萬億佛所。教之於大。既爾中間",
    "X33n0625_002:0129c12": "退大取小之時。還以小接。就其流浪生死既久。厭",
    "X33n0625_002:0129c13": "苦心生。機成感佛。而佛之意。本欲與大。既而思惟。",
    "X33n0625_002:0129c14": "先以大而擬宜之。彼若不契。還須為其說小。我若",
    "X33n0625_002:0129c15": "說小。彼必保證。若保證時。我則彈斥已而淘汰。然",
    "X33n0625_002:0129c16": "後能以大乘。而度脫之。此蓋始於二萬億佛所之",
    "X33n0625_002:0129c17": "後。終至今日王城。一期化事。預於覺場道樹之前。",
    "X33n0625_002:0129c18": "孰籌如此。故至坐道場時。既先說華嚴。以擬宜之。",
    "X33n0625_002:0129c19": "而彼則果然不見不聞。如聾如啞。於是乃為之說",
    "X33n0625_002:0129c20": "小。而彼則果然為之保證。於是乃說方等以彈斥。",
    "X33n0625_002:0129c21": "說般若以淘汰。然後說此妙法華經。令其開佛知",
    "X33n0625_002:0129c22": "見。得記作佛也。前四大弟子。初乃不知此意。今聞",
    "X33n0625_002:0129c23": "譬說。而得開悟。已便了知一代五時化意。如來早",
    "X33n0625_002:0129c24": "從法身地前。已預籌之熟矣。故冥領之。始自二萬",
    "X33n0625_002:0130a01": "億佛所之源。終至法華會上付財之末乃以法身",
    "X33n0625_002:0130a02": "地前之見。攝今日法華之當。舉法身地前之生。明",
    "X33n0625_002:0130a03": "今日法華之熟。故此總譬一文。意包廣遠。而亦有",
    "X33n0625_002:0130a04": "於五時也。△二別譬。總譬始終。已如上說。今此別",
    "X33n0625_002:0130a05": "譬。還從法身照機為始。至今法華為終。總別各成",
    "X33n0625_002:0130a06": "一譬。皆有始終故也。是以總譬文後。已言我若得",
    "X33n0625_002:0130a07": "子委付財物等。而今別譬之中。還言窮子傭賃等。",
    "X33n0625_002:0130a08": "及又以他日等也。又總別二譬。始有遠近。終則同",
    "X33n0625_002:0130a09": "一法華。但總譬。自二萬億佛所已後。法身地前。無",
    "X33n0625_002:0130a10": "謀預知。有五時之化。故言終同一法華。然細推之。",
    "X33n0625_002:0130a11": "實不同也。分為五。初領華嚴。二領阿含。三領方等",
    "X33n0625_002:0130a12": "四領般若。五領法華。初又二。初子見父。領二乘大",
    "X33n0625_002:0130a13": "機冥叩。二時富下父見子。領如來大教擬宜。初為",
    "X33n0625_002:0130a14": "四。初見父之由。",
    "X33n0625_002:0130a15": "世尊。爾時窮子。傭賃展轉。",
    "X33n0625_002:0130a16": "此爾時者。即退大已後之時也。既退於大。則無法",
    "X33n0625_002:0130a17": "財。故言窮。曾受於大。故是子也。傭賃展轉。為人所",
    "X33n0625_002:0130a18": "用謂之傭。以力易財為之賃。以其退大。入於生死。",
    "X33n0625_002:0130a19": "厭苦而欲出離。然不知正法。乃於外道法中。執種",
    "X33n0625_002:0130a20": "種見。以求一衣一食。即傭賃之義。後能轉邪。而歸",
    "X33n0625_002:0130a21": "乎正。即展轉之義也。△二見父之處。",
    "X33n0625_002:0130a22": "遇到父舍。住立門側。",
    "X33n0625_002:0130a23": "雖轉邪歸正。猶樂小法。然昔之大種至此。法爾冥",
    "X33n0625_002:0130a24": "熏。而大機潛動。故言遇到父舍。大機雖動。而所樂",
    "X33n0625_002:0130b01": "著者。念念唯在小乘偏空。故言住立門側也。△三",
    "X33n0625_002:0130b02": "見父之相。",
    "X33n0625_002:0130b03": "遙見其父。踞師之牀。寶几承足。諸婆羅門。剎利居士。",
    "X33n0625_002:0130b04": "皆恭敬圍繞。以真珠瓔珞。價值千萬。莊嚴其身。吏民",
    "X33n0625_002:0130b05": "僮僕。手執白拂。侍立左右。覆以寶帳。垂諸華幡。香水",
    "X33n0625_002:0130b06": "灑地。散眾名華。羅列寶物。出內取與。有如是等。種種",
    "X33n0625_002:0130b07": "嚴飾。威德特尊。",
    "X33n0625_002:0130b08": "既大機冥動。而到父舍。則能見父矣。由其著於偏",
    "X33n0625_002:0130b09": "空。而住門側。故雖見而遙也。踞師子牀等。皆遙見",
    "X33n0625_002:0130b10": "也。如來得大無畏。故言踞師子牀。雙足譬定慧。如",
    "X33n0625_002:0130b11": "來所有定慧。皆依實相。如雙足依一寶几也。婆羅",
    "X33n0625_002:0130b12": "門。此云淨行。即等覺王種。剎利即十地。居士即三",
    "X33n0625_002:0130b13": "十心。皆恭敬圍繞者。即四十一位法身大士。一時",
    "X33n0625_002:0130b14": "圍繞。如雲籠月也。真珠者。即四十一位所有之妙",
    "X33n0625_002:0130b15": "智。瓔珞即四十一位。從妙智所起之妙行。此之妙",
    "X33n0625_002:0130b16": "智妙行。具足萬善。故言價值千萬。以此具足萬善",
    "X33n0625_002:0130b17": "之智行。莊嚴四十一位之法身。故言莊嚴其身。此",
    "X33n0625_002:0130b18": "即莊嚴婆羅門等四十一位之身。非謂長者之身",
    "X33n0625_002:0130b19": "也。吏民僮僕。即宿世根熟之天龍八部也。侍立左",
    "X33n0625_002:0130b20": "右者。如來已究竟中道。如長者之居中。此之八部。",
    "X33n0625_002:0130b21": "或修空以斷見思者。如執拂以侍右。或修假以斷",
    "X33n0625_002:0130b22": "塵沙者。如執拂以侍左。此之空假。即圓別之空假。",
    "X33n0625_002:0130b23": "以讓如來之究竟中道。故但言左右。其實亦修中。",
    "X33n0625_002:0130b24": "而分斷無明也。覆以寶帳。即如來以無緣大慈。徧",
    "X33n0625_002:0130c01": "覆一切也。從無緣大慈中。起四攝法。而攝受一切。",
    "X33n0625_002:0130c02": "如帳懸華。現大神通。而駭動一切。如帳懸幡。如來",
    "X33n0625_002:0130c03": "能以實相之理水。灑眾生無明之心地。故言香水",
    "X33n0625_002:0130c04": "灑地。散眾名華。即是令諸眾生。修於四十一位之",
    "X33n0625_002:0130c05": "真因也。羅列寶物。即是令諸眾生。證於四十一位",
    "X33n0625_002:0130c06": "之分果也。出內取與。同前出入息利之解。如是等。",
    "X33n0625_002:0130c07": "總結上之諸莊嚴也。言威德特尊者。有威以折伏",
    "X33n0625_002:0130c08": "一切。有德以攝受一切。光明無邊。色相無邊。乃是",
    "X33n0625_002:0130c09": "舍那尊特之身。故言威德特尊也。然二乘於華嚴",
    "X33n0625_002:0130c10": "中。不見不聞。如聾若啞。云何能見如來如是之相",
    "X33n0625_002:0130c11": "耶。蓋約其機中。冥有此事耳。△四見父生避。",
    "X33n0625_002:0130c12": "窮子見父。有大力勢。即懷恐怖。悔來至此。竊作是念。",
    "X33n0625_002:0130c13": "此或是王。或是王等。非我傭力。得物之處。不如往至",
    "X33n0625_002:0130c14": "貧里。肆力有地。衣食易得。若久住此。或見逼迫。強使",
    "X33n0625_002:0130c15": "我作。作是念已。疾走而去。",
    "X33n0625_002:0130c16": "有大力勢者。即智慧力。及神通力也。以其法大機",
    "X33n0625_002:0130c17": "小。故言即懷恐怖也。言或是王。即疑是魔王。或是",
    "X33n0625_002:0130c18": "王等。即疑是魔子魔民等也。蓋疑如來是王。疑菩",
    "X33n0625_002:0130c19": "薩八部是王等。故謂此中。或者是王。及王等也。傭",
    "X33n0625_002:0130c20": "力。即修於戒定慧之道品。得物。即證於空無相無",
    "X33n0625_002:0130c21": "作之涅槃。貧里。即小乘偏空諦理。以其不具諸法。",
    "X33n0625_002:0130c22": "故譬貧里。依偏空理。起偏空觀。如往至貧里。肆力",
    "X33n0625_002:0130c23": "有地。以偏空觀。而修正助。皆可易成。如肆力而衣",
    "X33n0625_002:0130c24": "食易得也。言久住此者。即住於大乘法也。逼迫使",
    "X33n0625_002:0131a01": "作者。即欲以智慧神力。令其遊戲也。疾走即捨大。",
    "X33n0625_002:0131a02": "而去即取小也。△二父見子二。初見子領見機。",
    "X33n0625_002:0131a03": "時富長者。於師子座。見子便識。心大歡喜。即作是念。",
    "X33n0625_002:0131a04": "我財物庫藏。今有所付。我常思念此子。無由見之。而",
    "X33n0625_002:0131a05": "忽自來。甚適我願。",
    "X33n0625_002:0131a06": "此舊分為四。初即見子處。二見子便識。三見子心",
    "X33n0625_002:0131a07": "喜。四見子適願。今總釋之為二。謂如來見二乘子",
    "X33n0625_002:0131a08": "即識者。以其是往昔結緣耳。既是結緣之子。堪為",
    "X33n0625_002:0131a09": "承紹大乘家業。故心大歡喜。言作是念等者。以財",
    "X33n0625_002:0131a10": "物有付也。從教大後。至於今日。無時不念。故言我",
    "X33n0625_002:0131a11": "常思念。由其退大。逃逝生死。故言無由見之。今大",
    "X33n0625_002:0131a12": "乘機。法爾冥動。如忽自來也。言甚適我願者。此如",
    "X33n0625_002:0131a13": "來之願。唯欲以大乘家業。委付結緣之子。今大機",
    "X33n0625_002:0131a14": "冥叩。家業從此可以委付。故言甚適我願也。已上",
    "X33n0625_002:0131a15": "明法身地照機觀法竟。△二遣追領擬教。此領譬",
    "X33n0625_002:0131a16": "說捨几中。復更思惟等文。為擬圓。我當更說等文。",
    "X33n0625_002:0131a17": "為擬別也。若領法說中。即我始坐道場等頌也。文",
    "X33n0625_002:0131a18": "分二。初擬大無機。二寢大息化。初二。初用圓無機。",
    "X33n0625_002:0131a19": "我雖年朽。猶故貪惜。即遣旁人。急追將還。爾時使者。",
    "X33n0625_002:0131a20": "疾走往捉。窮子驚愕。稱怨大喚。我不相犯。何為見捉。",
    "X33n0625_002:0131a21": "年朽貪惜者。謂如來雖有無量法財。若非昔日結",
    "X33n0625_002:0131a22": "緣之子。無可承紹。今則化期將畢。入滅不久。而於",
    "X33n0625_002:0131a23": "法財。故猶貪惜也。言旁人者。即菩薩也。如來為一",
    "X33n0625_002:0131a24": "化之正主。菩薩為化主之輔弼。故如來為正化。菩",
    "X33n0625_002:0131b01": "薩為旁人也。言遣者。華嚴會上。四大菩薩。說四十",
    "X33n0625_002:0131b02": "位時。皆云我承佛力故說。故名為遣。言即遣者。如",
    "X33n0625_002:0131b03": "來於二萬億佛所。為二乘人。下一乘圓種。由其退",
    "X33n0625_002:0131b04": "大。逃入生死。故如來每思念之。無由而見。今雖大",
    "X33n0625_002:0131b05": "機冥動。而忽自來。其所樂著。唯是小法。故即疾走",
    "X33n0625_002:0131b06": "而去。乃如來即遣菩薩。以圓頓大法。而急化之。故",
    "X33n0625_002:0131b07": "言即遣旁人急追將還。言將還者。將即引也。欲引",
    "X33n0625_002:0131b08": "之而還也。使者疾走往捉。即是菩薩。承如來之命。",
    "X33n0625_002:0131b09": "以圓頓法。而擬宜之也。言驚愕者。驚即驚疑。愕即",
    "X33n0625_002:0131b10": "錯愕。以二乘人。但樂小法。卒聞圓頓。與心相違。不",
    "X33n0625_002:0131b11": "知所自。故驚疑而錯愕也。稱怨大喚者。以煩惱為",
    "X33n0625_002:0131b12": "怨。以生死為苦者。今聞煩惱即菩提。生死即涅槃。",
    "X33n0625_002:0131b13": "大非所應。故稱喚也。△二用別無機。",
    "X33n0625_002:0131b14": "使者執之愈急。強牽將還。於是窮子。自念無罪。而被",
    "X33n0625_002:0131b15": "囚執。此必定死。轉更惶怖。悶絕躃地。",
    "X33n0625_002:0131b16": "上既以圓無機。還更以別擬之。故言使者執之愈",
    "X33n0625_002:0131b17": "急。言愈急者。別教明苦有無量相。集有無量相。較",
    "X33n0625_002:0131b18": "圓更難。故言愈急也。強牽將還者。謂欲其必須破",
    "X33n0625_002:0131b19": "於無量之煩惱。而證菩提。斷於無量之生死。而得",
    "X33n0625_002:0131b20": "涅槃也。自念無罪者。謂我一向但知。有界內生死",
    "X33n0625_002:0131b21": "煩惱。未曾知有界外生死煩惱。以其未知。如無罪",
    "X33n0625_002:0131b22": "也。知尚未知。而欲其斷。如無罪而被囚執也。既未",
    "X33n0625_002:0131b23": "知而欲斷無量生死。破無量煩惱。則於生死煩惱。",
    "X33n0625_002:0131b24": "而不能得出。如無罪被執必定致死也。前但驚疑",
    "X33n0625_002:0131c01": "錯愕。今則轉更慞惶怕怖。煩悶倒絕。而躃於地也。",
    "X33n0625_002:0131c02": "此正為無明所蔽。而躃於無明之地也。三將字同",
    "X33n0625_002:0131c03": "是導引之義。二強字。據疾捉急執。又應作平聲。作",
    "X33n0625_002:0131c04": "強梁之強。然強梁故致勉強。作上聲亦得。△二寢",
    "X33n0625_002:0131c05": "大息化三。初如來語使。二使者傳言。三窮子歡喜。",
    "X33n0625_002:0131c06": "初二。初正語。",
    "X33n0625_002:0131c07": "父遙見之。而語使言。不須此人。勿強將來。以冷水灑",
    "X33n0625_002:0131c08": "面。令得醒悟。莫復與語。",
    "X33n0625_002:0131c09": "父遙見者。謂如來見二乘人。於圓則驚愕稱怨。而",
    "X33n0625_002:0131c10": "無機。於別則轉更惶怖。而無機。自當寢大。故語使",
    "X33n0625_002:0131c11": "言。不須此人也。此即寢圓。謂不須以圓頓之法。而",
    "X33n0625_002:0131c12": "化此小乘人也。勿強將來。即寢於別。謂勿強以歷",
    "X33n0625_002:0131c13": "別之法。而化此小乘人也。所寢息者。則如此矣。所",
    "X33n0625_002:0131c14": "當宜者。則以三藏灰斷之理水。灑彼偏向涅槃之",
    "X33n0625_002:0131c15": "面也。故言以冷水灑面。如是則小法。以逗會小機。",
    "X33n0625_002:0131c16": "其向悶絕。故今言令得醒悟。若夫圓別大法。非彼",
    "X33n0625_002:0131c17": "小機所契。勿可更語之。故言莫復與語也。△二轉",
    "X33n0625_002:0131c18": "釋。",
    "X33n0625_002:0131c19": "所以者何。父知其子。志意下劣。自知豪貴。為子所難。",
    "X33n0625_002:0131c20": "審知是子。而以方便。不語它人。云是我子。",
    "X33n0625_002:0131c21": "謂向以如來語菩薩言。不須此人。莫復與語。蓋如",
    "X33n0625_002:0131c22": "來雖知二乘之人。曾受大化。而是子矣。然又知其",
    "X33n0625_002:0131c23": "退大取小。而志意自然卑下狹劣。故言父知(云云)。",
    "X33n0625_002:0131c24": "如來自知威德特尊。所有家業豪貴若爾。則為我",
    "X33n0625_002:0132a01": "子者亦不易。故言自知(云云)。由其為子難故。雖知",
    "X33n0625_002:0132a02": "是結緣之子。而以方便。不向菩薩云。此二乘是如",
    "X33n0625_002:0132a03": "來結緣之子。故言審知(云云)。△二使者傳言。",
    "X33n0625_002:0132a04": "使者語之。我今放汝。隨意所趣。",
    "X33n0625_002:0132a05": "謂菩薩向承如來之命。乃以圓別之法。欲化二乘。",
    "X33n0625_002:0132a06": "如來見彼無機。便言不須此人。莫復與語。故菩薩",
    "X33n0625_002:0132a07": "亦復不以大法而化。故言我今放汝也。隨意所趣",
    "X33n0625_002:0132a08": "者。謂汝之意。唯樂小法。今既不以大而化汝。則隨",
    "X33n0625_002:0132a09": "汝意之所樂而趣向也。△三窮子歡喜。",
    "X33n0625_002:0132a10": "窮子歡喜。得未曾有。從地而起。往至貧里。以求衣食。",
    "X33n0625_002:0132a11": "言歡喜者。二乘本所樂小。一旦以大法擬之。則為",
    "X33n0625_002:0132a12": "驚愕惶怖。今言放汝隨意。不唯不惶怖。而且為歡",
    "X33n0625_002:0132a13": "喜也。二乘以小法。為未曾有。若教以大。而失於未",
    "X33n0625_002:0132a14": "曾有矣。今則不以大化。故言得未曾有也。大教則",
    "X33n0625_002:0132a15": "非彼小機所契。故迷悶而躃無明之地。小化則於",
    "X33n0625_002:0132a16": "機相逗。故還從無明地而起也。起即依偏空諦理",
    "X33n0625_002:0132a17": "而起。偏空之觀。修於助道正道。以求空無相無作",
    "X33n0625_002:0132a18": "之涅槃。如往貧里以求衣食也。△二領阿含二。初",
    "X33n0625_002:0132a19": "先遣伴化。二如來自行。初三。初如來密遣。",
    "X33n0625_002:0132a20": "爾時長者。將欲誘引其子。而設方便。密遣二人。形色",
    "X33n0625_002:0132a21": "憔悴。無威德者。汝可詣彼。徐語窮子。此有作處。倍與",
    "X33n0625_002:0132a22": "汝直。窮子若許。將來使作。若言欲何所作。便可語之。",
    "X33n0625_002:0132a23": "雇汝除糞。我等二人。亦共汝作。",
    "X33n0625_002:0132a24": "初遣其類同。二汝可下。遣其事同也。今但總釋誘",
    "X33n0625_002:0132b01": "引。言長者將欲誘引等者。二乘雖則與大無機。若",
    "X33n0625_002:0132b02": "在如來。豈得棄而不化。若欲化之。當以方便誘而",
    "X33n0625_002:0132b03": "引之。故言將欲誘引也。大乘乃是真實。不名誘引。",
    "X33n0625_002:0132b04": "今方便非實。故言誘引。又先以方便誘之。後乃從",
    "X33n0625_002:0132b05": "方便。而引歸真實。故言誘引也。二人者。即二乘也。",
    "X33n0625_002:0132b06": "內秘菩薩故言密。外現二乘故言遣。二乘不修相",
    "X33n0625_002:0132b07": "好。故言形色憔悴。無功德莊嚴。故言無威德也。言",
    "X33n0625_002:0132b08": "汝可詣彼者。若有相莊嚴。則生畏避。今既憔悴。而",
    "X33n0625_002:0132b09": "無威德。則與二乘同。以同類而化同類。以同事而",
    "X33n0625_002:0132b10": "化同事。則必信受。故言汝可詣彼也。徐語者。如疏",
    "X33n0625_002:0132b11": "及科註。即以能修道品。而得涅槃為作處也。言倍",
    "X33n0625_002:0132b12": "與汝直者。若外道苦修於六行。但得伏見思為直。",
    "X33n0625_002:0132b13": "凡夫修於戒善。但得人天善報為直。今能修於道",
    "X33n0625_002:0132b14": "品。必得證於涅槃。若證涅槃。不但伏見思。亦且斷",
    "X33n0625_002:0132b15": "見思。是與一倍之直。不但得人天。亦且出三界。是",
    "X33n0625_002:0132b16": "與二倍之直。故言倍與汝直也。將來使作者。將之",
    "X33n0625_002:0132b17": "令來。使其執作。即令其知苦斷集。慕滅修道。及於",
    "X33n0625_002:0132b18": "因緣。順觀生起。逆觀還滅。除糞亦如疏及科註。我",
    "X33n0625_002:0132b19": "二人亦共汝作者。與其同依四諦。而修習也。如云。",
    "X33n0625_002:0132b20": "此是苦。汝應知。我與汝共知。乃至此是應。汝應修。",
    "X33n0625_002:0132b21": "我與汝共修。為使作也。△二使者尋得。",
    "X33n0625_002:0132b22": "時二使人。即求窮子。既已得之。具陳上事。",
    "X33n0625_002:0132b23": "時二使人者。以其同類同事。故一求即得也。具陳",
    "X33n0625_002:0132b24": "上事者。即將上所命而告也。△三窮子受教。",
    "X33n0625_002:0132c01": "爾時窮子。先取其價。尋與其糞。其父見子。愍而恠之。",
    "X33n0625_002:0132c02": "先取等者。以其知有道可修。有滅可證。得涅槃之",
    "X33n0625_002:0132c03": "價。除見思之糞也。亦可以帶果望果為價。以行因",
    "X33n0625_002:0132c04": "為除也。言愍而恠之。在長者則愍其所得者小。恠",
    "X33n0625_002:0132c05": "其所失者大。何以故。為其除糞。故所得者小。元是",
    "X33n0625_002:0132c06": "長者子。應得寶藏。故所失者大也。在如來則愍其",
    "X33n0625_002:0132c07": "所證者。但得偏空涅槃。而怪其所失者無上菩提",
    "X33n0625_002:0132c08": "也。△二如來自行二。初鑒機。",
    "X33n0625_002:0132c09": "又以他日於窗牖中。遙見子身。羸瘦憔悴。糞土塵坌。",
    "X33n0625_002:0132c10": "汙穢不淨。",
    "X33n0625_002:0132c11": "言又以等者。謂如來不獨密遣二乘。同類行化。亦",
    "X33n0625_002:0132c12": "復自己行化。然非今日道樹已後。方以小化。而在",
    "X33n0625_002:0132c13": "常寂光土。法身地中。早已見知。有此二乘小機。故",
    "X33n0625_002:0132c14": "言又以他日。即以法身地鑒機。為他日也。此領法",
    "X33n0625_002:0132c15": "說中。我以佛眼觀見等頌。喻說中。長者見是大火",
    "X33n0625_002:0132c16": "等文也。於窗牖中遙見者。以由二乘但樂小法。則",
    "X33n0625_002:0132c17": "所見不正。故如來鑒彼小機之時。不以中道實智",
    "X33n0625_002:0132c18": "而觀。乃以化他權智而照。如長者不從門戶而見",
    "X33n0625_002:0132c19": "其子。乃從窗牖而見也。然機雖是結緣而有。乃天",
    "X33n0625_002:0132c20": "性相關。故云見子。大機未熟。故云遙耳。無有功德",
    "X33n0625_002:0132c21": "法財相好莊嚴。故云羸瘦憔悴。具有分別貪愛煩",
    "X33n0625_002:0132c22": "惱。故云糞土不淨也。△二用教三。初隱勝現劣。",
    "X33n0625_002:0132c23": "即脫瓔珞。細軟上服。嚴飾之具。更著麤弊垢膩之衣。",
    "X33n0625_002:0132c24": "塵土坌身。右手執持除糞之器。狀有所畏。",
    "X33n0625_002:0133a01": "初三句隱勝。更著下現劣。言即脫者。蓋教必逗機。",
    "X33n0625_002:0133a02": "其機既小。須說小法。故先隱其勝應也。瓔珞即如",
    "X33n0625_002:0133a03": "來。具足四十二位。所有功德妙行。細軟上服。即如",
    "X33n0625_002:0133a04": "來所處第一義諦。寂滅之忍。嚴飾之具。即如來所",
    "X33n0625_002:0133a05": "有無邊之相好。無邊之光明。今皆隱之而不現。故",
    "X33n0625_002:0133a06": "言即脫瓔珞等也。二現劣言更著等者。欲逗小機。",
    "X33n0625_002:0133a07": "既隱勝應。還須現劣應而為說法。故言更著。更即",
    "X33n0625_002:0133a08": "更改。更易之義。現為丈六老比丘形。故言麤弊。示",
    "X33n0625_002:0133a09": "忍生法二惱。故垢膩。塵土坌身者。即示有見思煩",
    "X33n0625_002:0133a10": "惱。執除糞器。即示修習道品也。言右手者。示權乘",
    "X33n0625_002:0133a11": "也。狀有所畏者。非如來見二乘狀有畏。亦非二乘",
    "X33n0625_002:0133a12": "見如來狀有畏。蓋狀即似也。謂餘人觀此。著弊一",
    "X33n0625_002:0133a13": "番景像。似乎如來有所畏耳。△二三轉四諦三。初",
    "X33n0625_002:0133a14": "勸修。",
    "X33n0625_002:0133a15": "語諸作人。汝等勤作。勿得懈息。以方便故。得近其子。",
    "X33n0625_002:0133a16": "此乃領上用車之譬。故言亦作三轉釋也。初勸修。",
    "X33n0625_002:0133a17": "次後復下示相。三即時下作證。初中勤之一字。則",
    "X33n0625_002:0133a18": "道滅應修應證。勸矣。勿之一字。則苦集應知應斷。",
    "X33n0625_002:0133a19": "亦勸矣。言以方便答者。以脫珍著弊之方便。而得",
    "X33n0625_002:0133a20": "其子也。蓋既著弊而現劣。則所有行事。服類皆同。",
    "X33n0625_002:0133a21": "故得近也。△二示相。",
    "X33n0625_002:0133a22": "後復告言。咄男子。汝常此作。勿復餘去。當加汝價。",
    "X33n0625_002:0133a23": "初示滅諦相。次諸有下。示道諦相。三所以者何下。",
    "X33n0625_002:0133a24": "示苦集二諦相。初言咄者。是驚覺之詞。二乘之人。",
    "X33n0625_002:0133b01": "本是結緣之子。今乃退大取小。迷昧不知。故咄之",
    "X33n0625_002:0133b02": "而欲其省覺也。言男子者。謂二乘人昔曾受大。不",
    "X33n0625_002:0133b03": "久堪紹如來家業者。故稱男子。即此三字。而如來",
    "X33n0625_002:0133b04": "折攝二門。威慈二德並見矣。汝常此作勿復餘去",
    "X33n0625_002:0133b05": "者。謂汝二乘。須常於正教之中。勤修道品。以證涅",
    "X33n0625_002:0133b06": "槃。勿復如前。同於外道。起斷等四見。同於凡夫。起",
    "X33n0625_002:0133b07": "淨等四見。謂之餘去也。既能常修道品。則無餘涅",
    "X33n0625_002:0133b08": "槃。自當得之。故言常加汝價。加價者。即前倍直之",
    "X33n0625_002:0133b09": "義。涅槃即滅諦也。",
    "X33n0625_002:0133b10": "諸有所須。盆器米麵。鹽醋之屬。莫自疑難。亦有老弊",
    "X33n0625_002:0133b11": "使人。須者相給。好自安意。我如汝父。勿復憂慮。",
    "X33n0625_002:0133b12": "此示道諦相。道諦略則戒定慧。故言盆器等。廣則",
    "X33n0625_002:0133b13": "有三十七品。故言之屬也。盆器有含藏之功。盛載",
    "X33n0625_002:0133b14": "之用。戒則能為萬德之基。眾行之首。如盆器能含",
    "X33n0625_002:0133b15": "藏盛載一切。故以盆器譬戒。又持戒而無漏失。如",
    "X33n0625_002:0133b16": "盆器能盛物無漏失也。米麵有資身之力。養命之",
    "X33n0625_002:0133b17": "功。雖米麤麵細。而各有其德。禪定亦能資身養命。",
    "X33n0625_002:0133b18": "若世間禪定。則資四大色身。養五陰報命。出世禪",
    "X33n0625_002:0133b19": "定。則資五分法身偏真慧命。故以米麵而譬定也。",
    "X33n0625_002:0133b20": "鹽味鹹。醋味酸。雖鹹酸不同。而皆能調滋味。如慧",
    "X33n0625_002:0133b21": "雖有世出世不同。而皆能調停事理。世間智慧。能",
    "X33n0625_002:0133b22": "調差別之事。俗有之理。出世智慧。能調修習之事。",
    "X33n0625_002:0133b23": "真空之理。故以鹽醋。而譬於慧也。莫自疑難者。謂",
    "X33n0625_002:0133b24": "於此略廣道品之中。汝若修習之時。我為如來者。",
    "X33n0625_002:0133c01": "皆當與汝分明指示。故汝二乘莫生憂疑。而為艱",
    "X33n0625_002:0133c02": "難也。亦有老弊等者。老弊使人。即前之密遣。權行",
    "X33n0625_002:0133c03": "二乘也。不唯我如來為汝分別道品。而令汝修習。",
    "X33n0625_002:0133c04": "亦有同行二乘。亦能為汝分別指示也。示現二乘。",
    "X33n0625_002:0133c05": "故稱老弊。好自安意者。如上若如來。若同行。皆能",
    "X33n0625_002:0133c06": "為汝分別指示。汝當好自安意。而為修習也。我如",
    "X33n0625_002:0133c07": "汝父等者。謂汝能修於道品。後來必能斷見思。能",
    "X33n0625_002:0133c08": "出三界。能證涅槃。為我如來之子。我則是汝之父",
    "X33n0625_002:0133c09": "矣。今在修道之時。而如來已如汝父也。既如汝父。",
    "X33n0625_002:0133c10": "則隨汝所須。悉當與汝。勿復憂慮於道品。不能明",
    "X33n0625_002:0133c11": "了也。",
    "X33n0625_002:0133c12": "所以者何。我年老大。而汝少壯。汝常作時。無有欺怠。",
    "X33n0625_002:0133c13": "瞋恨怨言。都不見汝。有此諸惡。如餘作人。自今已後。",
    "X33n0625_002:0133c14": "如所生子。",
    "X33n0625_002:0133c15": "此示苦集相。苦有五障。即是集諦。施有於集。必招",
    "X33n0625_002:0133c16": "乎苦。今能排五障。則能斷集。即是知苦。故此一文。",
    "X33n0625_002:0133c17": "乃是示知苦斷集二諦之相也。欺怠等五障也。諸",
    "X33n0625_002:0133c18": "惡即指五障。餘作人即外道及凡夫也。初所以者",
    "X33n0625_002:0133c19": "何者。謂何以見得我如汝父。故言所以者何。我年",
    "X33n0625_002:0133c20": "老大者。即以化期將畢。以為年老。由年老大。故如",
    "X33n0625_002:0133c21": "汝父也。我既如父。汝則如子矣。我年老大。所以如",
    "X33n0625_002:0133c22": "父。汝則少壯。常作之時。又無諸惡。故如我子也。即",
    "X33n0625_002:0133c23": "以小機增長。以為年壯。常作時者。即是始從五停",
    "X33n0625_002:0133c24": "心。總相念。別相念。煗。頂。以及上忍諸位也。且都無",
    "X33n0625_002:0134a01": "外道。及夫凡夫。有五障之諸惡。故曰都不(云云)。自",
    "X33n0625_002:0134a02": "今以後者。即從上忍一剎那。而入世第一也。世第",
    "X33n0625_002:0134a03": "一位。鄰近於真。故言如所生子也。△三作證。",
    "X33n0625_002:0134a04": "即時長者。更與作字。名之為兒。",
    "X33n0625_002:0134a05": "即時者。即世第一。一剎那入於十六心。見道位之",
    "X33n0625_002:0134a06": "時。以唯一剎那頃。故言即時。既入見道。則已得初",
    "X33n0625_002:0134a07": "果。而是佛子矣。故上但云如。今言更與作字。名之",
    "X33n0625_002:0134a08": "為兒。名即是子義也。名字作去聲呼。乃云名之為",
    "X33n0625_002:0134a09": "兒者。乃名色為兒耳。非實是兒。若付財時。方實是",
    "X33n0625_002:0134a10": "兒。此蓋不知大小。皆有子義故也。此正阿含會上。",
    "X33n0625_002:0134a11": "如來令二乘人。修於道品。從煗頂至世第一。皆為",
    "X33n0625_002:0134a12": "似子。故前止云如子。若斷見思。出三界。證涅槃。乃",
    "X33n0625_002:0134a13": "是真子。菩薩不斷惑者。子義不成。故今名之為兒",
    "X33n0625_002:0134a14": "者。乃小乘真子也。若言付大乘子。何得濫此。△三",
    "X33n0625_002:0134a15": "貪著小法。",
    "X33n0625_002:0134a16": "爾時窮子。雖欣此遇。猶故自謂。客作賤人。由是之故。",
    "X33n0625_002:0134a17": "於二十年中。常令除糞。",
    "X33n0625_002:0134a18": "言此遇者。指上作字名兒也。猶故自謂等者四大。",
    "X33n0625_002:0134a19": "弟子。述佛一化有二義。一者述佛設化之本意。二",
    "X33n0625_002:0134a20": "者述己可得之密益。如華嚴時。佛意即元欲與大。",
    "X33n0625_002:0134a21": "若在二乘。顯但如聾若啞。密則已有擬宜之益。阿",
    "X33n0625_002:0134a22": "含時。佛意元欲即權引歸於實。若在二乘。顯但保",
    "X33n0625_002:0134a23": "證。密則已有引歸之益。方等時。佛意元欲其耻小",
    "X33n0625_002:0134a24": "修大。若在二乘。顯但止宿草菴。密則已有通教之",
    "X33n0625_002:0134b01": "益。般若時佛意元欲其所領之物。即是已有。若在",
    "X33n0625_002:0134b02": "二乘。顯但無心希取。密則已有別教之益也。故今",
    "X33n0625_002:0134b03": "阿含。名之為兒。雖在小乘。佛意即此二乘。能紹家",
    "X33n0625_002:0134b04": "業之子。而二乘不知。但謂自是羅漢。則知猶故自",
    "X33n0625_002:0134b05": "謂四字。乃今法華悟後。敘昔之語。非彼時已知如",
    "X33n0625_002:0134b06": "來知我也。如窮子雖蒙長者作字名兒。但自謂客",
    "X33n0625_002:0134b07": "作賤人也。言二十年中者。上作字名兒。是初果所",
    "X33n0625_002:0134b08": "斷。止是三界見惑。通為一無礙一解脫。從重慮緣",
    "X33n0625_002:0134b09": "真。復以九無礙九解脫。斷思惑。故言二十年除糞。",
    "X33n0625_002:0134b10": "即從二果。以向至四果無學阿羅漢也。△三領方",
    "X33n0625_002:0134b11": "等。",
    "X33n0625_002:0134b12": "過是已後。心相體信。入出無難。然其所止。猶在本處。",
    "X33n0625_002:0134b13": "言相信者。若如來信於二乘。而二乘不信如來。二",
    "X33n0625_002:0134b14": "乘信於如來。而如來不信二乘。此則不名相信。今",
    "X33n0625_002:0134b15": "如來固信二乘。二乘亦信如來。故言相信。如來信",
    "X33n0625_002:0134b16": "二乘者。謂昔教小乘既能信。今若說大。亦必信受",
    "X33n0625_002:0134b17": "也。二乘信如來者。謂如來昔教小乘。我依之修習。",
    "X33n0625_002:0134b18": "便有所證。若今為我說大。我若依之修習。亦必有",
    "X33n0625_002:0134b19": "所證也。入出無難者。由於相信。故入見尊特勝應。",
    "X33n0625_002:0134b20": "聞說大法。出見丈六劣應。聞說小法。如此入出大",
    "X33n0625_002:0134b21": "小。皆無疑難。小是所證。固是無難。信大不謬。故亦",
    "X33n0625_002:0134b22": "無難也。然其所止等者。雖於大法亦無疑難。貪著",
    "X33n0625_002:0134b23": "小故。猶在羅漢本位。而不進也。△四領般若三。初",
    "X33n0625_002:0134b24": "如來命知。",
    "X33n0625_002:0134c01": "世尊。爾時長者有疾。自知將死不久。語窮子言。我今",
    "X33n0625_002:0134c02": "多有金銀珍寶。倉庫盈溢。其中多少。所應取與。汝悉",
    "X33n0625_002:0134c03": "知之。我心如是。當體此意。所以者何。今我與汝。便為",
    "X33n0625_002:0134c04": "不異。宜加用心。無令漏失。",
    "X33n0625_002:0134c05": "言有疾者。他方緣興。將欲應彼。故言有疾。然他方",
    "X33n0625_002:0134c06": "機緣雖興。亦由此土機盡。而佛欲應彼。示同有疾。",
    "X33n0625_002:0134c07": "又眾生有疾。故佛亦有疾。故言長者有疾也。將死",
    "X33n0625_002:0134c08": "不久者。以此土化畢將入滅也。法華大事已畢。便",
    "X33n0625_002:0134c09": "唱入滅。今般若逼近法華。故言不久也。言金銀珍",
    "X33n0625_002:0134c10": "寶者。般若帶通別。正說圓教。金最貴如圓理。銀次",
    "X33n0625_002:0134c11": "於金。如別教理。珍寶名通。如通教理也。倉則純藏",
    "X33n0625_002:0134c12": "於米。如三教之定。庫則含藏眾物。如三教之慧也。",
    "X33n0625_002:0134c13": "言其中多少者。其中即能帶之圓。多少即所帶之",
    "X33n0625_002:0134c14": "通別。如物之多少。在於其中。譬所帶通別。在能帶",
    "X33n0625_002:0134c15": "之圓中也。別之所修。四門徧學。故言多。通之所修。",
    "X33n0625_002:0134c16": "三人同一無言說道。故言少。又別則位次五十有",
    "X33n0625_002:0134c17": "二。生死斷於二種。煩惱破於五住。證入顯於三德。",
    "X33n0625_002:0134c18": "故言多。通則位次但明十地。生死但出分段。煩惱",
    "X33n0625_002:0134c19": "但破見思。證入但一涅槃。故言少也。所應取與者。",
    "X33n0625_002:0134c20": "若有三教之機。則應以三教之法。化他而與。若無",
    "X33n0625_002:0134c21": "機之時。則應以三教之法。自行而取。故言取與。既",
    "X33n0625_002:0134c22": "言所應。則於自行化他之中。更須揀其宜耳。我心",
    "X33n0625_002:0134c23": "如是當體此意者。謂我如來之心。已作如此。汝二",
    "X33n0625_002:0134c24": "乘當體。達我如來之意也。如來之意無他。若轉教",
    "X33n0625_002:0135a01": "菩薩之時。我已如是而命。汝當如我所命。亦如是",
    "X33n0625_002:0135a02": "而教也。又如來之意。謂命汝領知之法。雖欲令汝",
    "X33n0625_002:0135a03": "轉教菩薩。亦欲汝知。即是二乘所有。汝當體於此",
    "X33n0625_002:0135a04": "意而知也。便為不異者。我既命汝轉教。則汝之所",
    "X33n0625_002:0135a05": "說。如我所說。故言不異。又如來所有。亦即二乘所",
    "X33n0625_002:0135a06": "有。故言今我與汝便為不異也。宜加用心等者。謂",
    "X33n0625_002:0135a07": "汝二乘。於前除糞之時。固已用心。而無漏失矣。然",
    "X33n0625_002:0135a08": "以今論之。前但自行。猶不名用心。前但自破見思。",
    "X33n0625_002:0135a09": "猶名有漏失。今則轉教菩薩。宜如我說。令諸菩薩",
    "X33n0625_002:0135a10": "破於無明。則比前自行。宜加用心。故云無令漏失",
    "X33n0625_002:0135a11": "也。△二弟子領教。",
    "X33n0625_002:0135a12": "爾時窮子。即受教勅。領知眾物。金銀珍寶。及諸庫藏。",
    "X33n0625_002:0135a13": "而無希取一飡之意。",
    "X33n0625_002:0135a14": "領教如文可見。△三猶居本處。",
    "X33n0625_002:0135a15": "然其所止。故在本處。下劣之心。亦未能捨。",
    "X33n0625_002:0135a16": "言未捨者。華嚴。則聾啞故未捨。阿含。則保證故未",
    "X33n0625_002:0135a17": "捨。方等。則止宿草菴故未捨。今般若。執真未忘。而",
    "X33n0625_002:0135a18": "無希取。故言亦未能捨也。△五領法華二。初領鑒",
    "X33n0625_002:0135a19": "機。",
    "X33n0625_002:0135a20": "復經少時。父知子意。漸以通泰。成就大志。自鄙先心。",
    "X33n0625_002:0135a21": "通泰者。初華嚴。於擬宜而通泰。阿含。於誘引而通",
    "X33n0625_002:0135a22": "泰。方等。於彈訶而通泰。般若。於淘汰而通泰。若今",
    "X33n0625_002:0135a23": "法華。於天雨四華。地搖六震。及夫放光。而駭動疑",
    "X33n0625_002:0135a24": "情。為通泰也。成就大志者。大機既發。則大志自成。",
    "X33n0625_002:0135b01": "般若已得別益。今可得於圓益也。自鄙先心者。貪",
    "X33n0625_002:0135b02": "著小法。樂著涅槃。是其先心。今大機既發。故於先",
    "X33n0625_002:0135b03": "心。自生鄙棄也。△二領用教四。初雲集大眾。",
    "X33n0625_002:0135b04": "臨欲終時。而命其子。并會親族。國王大臣。剎利居士。",
    "X33n0625_002:0135b05": "皆悉已集。",
    "X33n0625_002:0135b06": "言親族者。如來於二萬億佛所。為其下圓種之時。",
    "X33n0625_002:0135b07": "有諸大菩薩。或為發起。或為影響。在如來自然有",
    "X33n0625_002:0135b08": "父道。於諸大菩薩。法爾是伯叔之行。故曰親族。國",
    "X33n0625_002:0135b09": "王。即十方諸佛也。大臣者。一人下。萬人上。喻等覺",
    "X33n0625_002:0135b10": "也。剎利云王種。喻十地。居士。清心寡慾者。喻住行",
    "X33n0625_002:0135b11": "向之三十心也。如昔二萬億佛所在會。今無不集",
    "X33n0625_002:0135b12": "之。故曰皆悉已集也。△二結會古今。",
    "X33n0625_002:0135b13": "即自宣言。諸君當知。此是我子。我之所生。於某城中。",
    "X33n0625_002:0135b14": "捨我逃走。竛竮辛苦。五十餘年。其本字某。我名某甲。",
    "X33n0625_002:0135b15": "昔在本城。懷憂推覔。忽於此間。遇會得之。此實我子。",
    "X33n0625_002:0135b16": "我實其父。",
    "X33n0625_002:0135b17": "此是我子等者。如來親於二萬億佛所。為其下一",
    "X33n0625_002:0135b18": "乘種。所有法身慧命。從我釋迦下種而生。不關他",
    "X33n0625_002:0135b19": "佛。故言是我子我所生也。言本城者。即上之某城",
    "X33n0625_002:0135b20": "也。如來所下之種。既是大乘圓種。則全以寂光不",
    "X33n0625_002:0135b21": "思議妙理。而為教化。彼既受學。則亦以寂光。而為",
    "X33n0625_002:0135b22": "修習。故言本城。某城即指寂光。既退於大。如從本",
    "X33n0625_002:0135b23": "城逃走也。言此間者。即三界同居。其既退大。即入",
    "X33n0625_002:0135b24": "生死。故從寂光逃走。至同居也。如上中止一城。以",
    "X33n0625_002:0135c01": "實報同居土之間。取有餘土為中。今即有餘為間。",
    "X33n0625_002:0135c02": "亦但得同居為便耳。言遇會者。二乘以大機。法爾",
    "X33n0625_002:0135c03": "冥叩於佛。如來以大悲。任運相緣於二乘。故言遇",
    "X33n0625_002:0135c04": "會得之(云云)。△三正付家業。",
    "X33n0625_002:0135c05": "今我所有。一切財物。皆是子有。先所出內。是子所知。",
    "X33n0625_002:0135c06": "先所出內是子所知者。即轉教時。所領知大乘諸",
    "X33n0625_002:0135c07": "法也。故今法華。不復為之重說。但直明此諸法即",
    "X33n0625_002:0135c08": "是二乘所有。今得開佛知見。受記作佛而已也。△",
    "X33n0625_002:0135c09": "四得業歡喜。",
    "X33n0625_002:0135c10": "世尊。是時窮子。聞父此言。即大歡喜。得未曾有。而作",
    "X33n0625_002:0135c11": "是念。我本無心。有所希求。今此寶藏。自然而至。",
    "X33n0625_002:0135c12": "寶藏二句。即前所謂無量珍寶不求自得也。則知",
    "X33n0625_002:0135c13": "五時法化。在佛意。視窮子即是豪富兒。二乘人自",
    "X33n0625_002:0135c14": "謂客作賤人。所以由華嚴。至今法華。四十餘年。委",
    "X33n0625_002:0135c15": "付家業。則如來不勝多方接引。委曲調停矣。而二",
    "X33n0625_002:0135c16": "乘乃云不求自得。了不知本是家寶。而不求之處。",
    "X33n0625_002:0135c17": "果已得之。云何今日而方知也。△二合法二。初合",
    "X33n0625_002:0135c18": "總譬。",
    "X33n0625_002:0135c19": "世尊。大富長者。則是如來。我等皆似佛子。",
    "X33n0625_002:0135c20": "上總譬中。有子見父。父見子。今但總合言。我等皆",
    "X33n0625_002:0135c21": "似佛子者。昔曾教大。便可承紹如來家業。已得名",
    "X33n0625_002:0135c22": "子矣。中間退大。還以小接。乃至今日王城。已聞法",
    "X33n0625_002:0135c23": "譬兩番開顯。而得解悟。必知能紹如來大乘家業。",
    "X33n0625_002:0135c24": "故言佛子。雖已知是子。然未蒙如來述成授記。未",
    "X33n0625_002:0136a01": "敢自任。故但言似。只一似字。便可分於上根中根",
    "X33n0625_002:0136a02": "之別。上根領解之時。亦未蒙述成授記。即便自見。",
    "X33n0625_002:0136a03": "我等今者真是佛子。今是中根。唯言似耳。△二合",
    "X33n0625_002:0136a04": "別譬五。初合領華嚴。",
    "X33n0625_002:0136a05": "如來常說。我等為子。世尊。我等以三苦故。於生死中。",
    "X33n0625_002:0136a06": "受諸熱惱。迷惑無知。樂著小法。",
    "X33n0625_002:0136a07": "常說我等為子者。即如來於華嚴會上。言奇哉奇",
    "X33n0625_002:0136a08": "哉。一切眾生。皆有如來智慧德性。既皆有德性。則",
    "X33n0625_002:0136a09": "是如來之子矣。既一切皆子。則我等二乘。亦是如",
    "X33n0625_002:0136a10": "來之子矣。故言常說我等為子也。世尊我等等者。",
    "X33n0625_002:0136a11": "如來雖說我等為子。而我於此之時。則不見不聞。",
    "X33n0625_002:0136a12": "蓋由以三苦故。於生死中。為諸煩惱火所燒。而受",
    "X33n0625_002:0136a13": "諸熱惱。於大乘迷惑不知。而樂著小法故也。如是",
    "X33n0625_002:0136a14": "則知如來常說我等。合領擬大無機。世尊我等等。",
    "X33n0625_002:0136a15": "合領寢大息化也。△二合領阿含二。初合先遣伴",
    "X33n0625_002:0136a16": "化。",
    "X33n0625_002:0136a17": "今日世尊。令我等思惟。蠲除諸法。戲論之糞。我等於",
    "X33n0625_002:0136a18": "中。勤加精進。得至涅槃。一日之價。既得此已。心大歡",
    "X33n0625_002:0136a19": "喜。自以為足。便自謂言。於佛法中。勤精進故。所得弘",
    "X33n0625_002:0136a20": "多。",
    "X33n0625_002:0136a21": "言思惟者。即聞法起解。蠲除。即依解起。行得。價即",
    "X33n0625_002:0136a22": "由行入證也。思惟。即思四諦之法。知苦斷集。慕滅",
    "X33n0625_002:0136a23": "修道也。言諸法戲論之糞者。著諸法本皆實相。是",
    "X33n0625_002:0136a24": "為清淨者。由眾生迷而不知。故凡夫。則於諸法中。",
    "X33n0625_002:0136b01": "起常樂等之四倒。外道。則於諸法中。起斷常之四",
    "X33n0625_002:0136b02": "見。則於諸法。起乎戲論。而不淨如糞矣。今二乘依",
    "X33n0625_002:0136b03": "如來四諦之法。除於諸法中戲論之糞也。涅槃一",
    "X33n0625_002:0136b04": "日之價。乃是法喻雙舉。涅槃是法。一日之價是喻。",
    "X33n0625_002:0136b05": "以小乘涅槃。但出分段。但斷見思。但證偏真。如窮",
    "X33n0625_002:0136b06": "子但得一日之價也。又蠲除戲論之糞。即斷見而",
    "X33n0625_002:0136b07": "得初果。於中勤加精進。得至涅槃。即重慮緣真。斷",
    "X33n0625_002:0136b08": "思而成無學。既得此等。即保證也。△二合如來自",
    "X33n0625_002:0136b09": "行。",
    "X33n0625_002:0136b10": "然世尊。先知我等。心著弊欲。樂於小法。便是縱捨。不",
    "X33n0625_002:0136b11": "為分別。汝等當有如來知見。寶藏之分。",
    "X33n0625_002:0136b12": "世尊先知等者。謂我等雖是保證於小。然如來已",
    "X33n0625_002:0136b13": "於法身地中。以不思議化他權智。先知我等著於",
    "X33n0625_002:0136b14": "麤弊五欲。樂於偏異小法。而無大機。故我等元有",
    "X33n0625_002:0136b15": "寶藏之分。而便見捨。亦不為之分別也。言便見縱",
    "X33n0625_002:0136b16": "捨者。非聞見之見。猶見棄見憐之見耳。則知然世",
    "X33n0625_002:0136b17": "尊等。合領上又以他日等文。法身地中之鑒機也。",
    "X33n0625_002:0136b18": "心著等。合領上即脫等文。隱勝現劣之用教也。△",
    "X33n0625_002:0136b19": "三合領方等。",
    "X33n0625_002:0136b20": "世尊。以方便力。說如來智慧。我等從佛。得涅槃一日",
    "X33n0625_002:0136b21": "之價。以為大得。於此大乘。無有志求。",
    "X33n0625_002:0136b22": "言以方便力等者。如來本意。唯欲直說如來智慧。",
    "X33n0625_002:0136b23": "由二乘人。保證偏真。大機未發。所謂本欲直說於",
    "X33n0625_002:0136b24": "圓。乃對偏方便以說之。本欲直說於滿。乃對半方",
    "X33n0625_002:0136c01": "便以說之。本欲直說於實。乃對權方便以說之也。",
    "X33n0625_002:0136c02": "言以為大得者。所得涅槃。但斷見思。本所得者小。",
    "X33n0625_002:0136c03": "而自謂已得於大也。△四合領般若。",
    "X33n0625_002:0136c04": "我等又因如來智慧。為諸菩薩。開示演說。而自於此。",
    "X33n0625_002:0136c05": "無有志願。所以者何。佛知我等。心樂小法。以方便力。",
    "X33n0625_002:0136c06": "隨我等說。而我等。不知真是佛子。",
    "X33n0625_002:0136c07": "初正合。言因如來智慧等者。謂二乘人能為菩薩",
    "X33n0625_002:0136c08": "說者。皆因如來之智慧加被。故能如是。非二乘自",
    "X33n0625_002:0136c09": "能說也。雖為菩薩說。然於自己無少樂。故曰而自",
    "X33n0625_002:0136c10": "(云云)。所以者何。意謂何以為菩薩說。於自反無志",
    "X33n0625_002:0136c11": "願。故釋云。佛知我等(云云)。謂如來本意。雖則欲我",
    "X33n0625_002:0136c12": "二乘了知。轉教者。即自所有。然如來又知我等。執",
    "X33n0625_002:0136c13": "真未忘。心樂小法。故以方便力。但說汝以此法。轉",
    "X33n0625_002:0136c14": "教菩薩。不言即汝所有。若據如來本意。則我等是",
    "X33n0625_002:0136c15": "真子。而我等不知真是佛子。所以雖為轉教。自無",
    "X33n0625_002:0136c16": "志願也。△五合領法華二。初合領鑒機。",
    "X33n0625_002:0136c17": "今我等。方知世尊。於佛智慧。無所恡惜。所以者何。我",
    "X33n0625_002:0136c18": "等昔來。真是佛子。而但樂小法。若我等。有樂大之心。",
    "X33n0625_002:0136c19": "佛則為我。說大乘法。",
    "X33n0625_002:0136c20": "初正合。次所以下轉釋。初言今我方知等者。如來",
    "X33n0625_002:0136c21": "本意。始坐道場。以至今日。無時欲不與我說佛智",
    "X33n0625_002:0136c22": "慧。於佛智慧。無所恡惜。而我等。於華嚴聾啞而不",
    "X33n0625_002:0136c23": "知。乃至於般若。無希取而不知。今乃已得通泰。故",
    "X33n0625_002:0136c24": "方知也。言所以者何。意謂何以見得世尊。於佛智",
    "X33n0625_002:0137a01": "慧。無所恡惜。故轉釋云。佛於二萬佛所。以大乘教",
    "X33n0625_002:0137a02": "我等。而我等真是佛子矣。由我等退大樂小。故如",
    "X33n0625_002:0137a03": "來不為我說大乘法。若我等有樂大之心。佛則為",
    "X33n0625_002:0137a04": "我說大乘之法。以是之故。知如來於佛智慧無所",
    "X33n0625_002:0137a05": "恡惜也。△二合領用教。上有四。即集眾。結會。正付。",
    "X33n0625_002:0137a06": "得業。今但合後二。初合正付家業。",
    "X33n0625_002:0137a07": "於此經中。唯說一乘。而昔於菩薩前。毀訾聲聞。樂小",
    "X33n0625_002:0137a08": "法者。然佛實以大乘教化。",
    "X33n0625_002:0137a09": "言於此經中等者。謂我等昔樂小法。而不樂大。故",
    "X33n0625_002:0137a10": "如來。不為我等說大。到今日來。我等以成就大志。",
    "X33n0625_002:0137a11": "自鄙先心。則如來為我等。於此經中。唯說一乘之",
    "X33n0625_002:0137a12": "大法也。言唯說一乘者。即十方佛土中。唯有一乘",
    "X33n0625_002:0137a13": "法。無二亦無三。縱使有三。亦從一佛乘中。分別而",
    "X33n0625_002:0137a14": "說。三亦即一。故言唯說一乘也。而昔等者。既三即",
    "X33n0625_002:0137a15": "是一。唯一無三。則我昔樂三乘之小。而如來於菩",
    "X33n0625_002:0137a16": "薩前。毀訾我等之時。如來即以大乘。而化我等矣。",
    "X33n0625_002:0137a17": "但我等不知三即是一。故但樂小。如來欲我等知",
    "X33n0625_002:0137a18": "三即是一。是故毀之。豈非毀訾之時。實以大乘而",
    "X33n0625_002:0137a19": "教化我等乎。如是不獨今日。纔為我等。說法華一",
    "X33n0625_002:0137a20": "佛乘。即方等之時。已為我等。說法華一佛乘矣。由",
    "X33n0625_002:0137a21": "此推之。又不獨方等說法華一佛乘。即阿含華嚴",
    "X33n0625_002:0137a22": "般若。無非說於法華一佛乘也。但我等於華嚴聾",
    "X33n0625_002:0137a23": "啞。於阿含保證。於方等止宿。於般若無希取。故皆",
    "X33n0625_002:0137a24": "不得了悟佛乘。今乃方知。故曰而昔於菩薩前等",
    "X33n0625_002:0137b01": "也。△二合得業歡喜。",
    "X33n0625_002:0137b02": "是故我等。說本無心。有所希求。今法王大寶。自然而",
    "X33n0625_002:0137b03": "至。如佛子所應得者。皆已得之。",
    "X33n0625_002:0137b04": "得業如文可見。△二偈頌分二。初頌前領解。二歎",
    "X33n0625_002:0137b05": "佛恩深。初二。初頌領法說。",
    "X33n0625_002:0137b06": "爾時摩訶迦葉。欲重宣此義。而說偈言。",
    "X33n0625_002:0137b07": "我等今日。聞佛音教。歡喜踊躍。得未曾有。佛說聲聞。",
    "X33n0625_002:0137b08": "當得作佛。無上寶聚。不求自得。",
    "X33n0625_002:0137b09": "△二頌領譬說二。初頌立譬。二頌合法。初二。初頌",
    "X33n0625_002:0137b10": "總譬。二頌別譬。初四。初正頌子背父。",
    "X33n0625_002:0137b11": "譬如童子。幼稚無識。捨父逃逝。遠到他土。周流諸國。",
    "X33n0625_002:0137b12": "五十餘年。",
    "X33n0625_002:0137b13": "初言遠到他土者。最初受大。已居寂光本土。退大",
    "X33n0625_002:0137b14": "取小。逃逝生死。反到同居他土矣。同居於寂光。相",
    "X33n0625_002:0137b15": "去甚遠。故言遠矣。諸國即三界。五十即五道。餘年",
    "X33n0625_002:0137b16": "指修羅一道。從人天中開出矣。△二正頌父來求",
    "X33n0625_002:0137b17": "子。",
    "X33n0625_002:0137b18": "其父憂念。四方推求。求之既疲。頓止一城。造立舍宅。",
    "X33n0625_002:0137b19": "五欲自娛。其家巨富。多諸金銀。硨磲碼碯。真珠琉璃。",
    "X33n0625_002:0137b20": "象馬牛羊。輦輿車乘。田業僮僕。人民眾多。出入息利。",
    "X33n0625_002:0137b21": "乃遍他國。商估賈人。無處不有。千萬億眾。圍繞恭敬。",
    "X33n0625_002:0137b22": "常為王者。之所愛念。羣臣豪族。皆共宗重。以諸緣故。",
    "X33n0625_002:0137b23": "往來者眾。豪富如是。有大力勢。",
    "X33n0625_002:0137b24": "四方者。六道不出四生。如來於四生中。覓可化之",
    "X33n0625_002:0137c01": "機。故言四方推求也。求之既疲者。求之二字。在能",
    "X33n0625_002:0137c02": "求如來而言。既疲二字。在所求之機而說。以其流",
    "X33n0625_002:0137c03": "浪生死。大機不發。故言疲。彼既無機而疲。故能求",
    "X33n0625_002:0137c04": "之如來。遂止於有餘而伺覓之。故言頓止一城。言",
    "X33n0625_002:0137c05": "造立者。寂光淨土。安處第一義天。則天然自然。無",
    "X33n0625_002:0137c06": "所造作。今居方便有餘之涅槃。故言造立也。五欲",
    "X33n0625_002:0137c07": "自娛者。佛雖示同人法。還以淨妙五欲。而自娛也。",
    "X33n0625_002:0137c08": "言常為王者之所愛念。謂應身為法身之所念也。",
    "X33n0625_002:0137c09": "方便土身。乃是應身。應必從本而起。與法身不相",
    "X33n0625_002:0137c10": "遠離。如長者常為王者之所念也。言諸緣者。即如",
    "X33n0625_002:0137c11": "來或放光。或動地。或現瑞。或說法等也。往來者眾。",
    "X33n0625_002:0137c12": "即彼此菩薩。往來聞法也。△三超頌父每念子。",
    "X33n0625_002:0137c13": "而年朽邁。益憂念子。夙夜惟念。死時將至。癡子捨我。",
    "X33n0625_002:0137c14": "五十餘年。庫藏諸物。當如之何。",
    "X33n0625_002:0137c15": "年朽邁者。以總譬亦領五時。今頌領般若化期將",
    "X33n0625_002:0137c16": "畢之時。故言年朽也。言癡子者。昔既受大。故是子。",
    "X33n0625_002:0137c17": "以其退大。而全為無明所覆。故言癡也。△四追頌",
    "X33n0625_002:0137c18": "子到父城。",
    "X33n0625_002:0137c19": "爾時窮子。求索衣食。從邑至邑。從國至國。或有所得。",
    "X33n0625_002:0137c20": "或無所得。饑餓羸瘦。體生瘡癬。漸次經歷。到父住城。",
    "X33n0625_002:0137c21": "小機潛發。如從邑至邑。大機冥動。如從國至國。機",
    "X33n0625_002:0137c22": "雖大小。俱有發義。而必小機先熟。故從邑至邑。即",
    "X33n0625_002:0137c23": "或有所得。大則初無所證。故從國至國。即或無所",
    "X33n0625_002:0137c24": "得也。無大乘法味資益。如饑餓。無福德相好莊嚴。",
    "X33n0625_002:0138a01": "如羸瘦。不唯如是。更起無明貪愛。故言體生瘡癬",
    "X33n0625_002:0138a02": "也。△二頌別譬五。初頌領華嚴。二頌領阿含。三頌",
    "X33n0625_002:0138a03": "領方等。四頌領般若。五頌領法華。初二。初頌子見",
    "X33n0625_002:0138a04": "父。領二乘大機冥叩。二頌父見子。領如來大教擬",
    "X33n0625_002:0138a05": "宜。初又四。初頌見父之由。",
    "X33n0625_002:0138a06": "傭賃展轉。遂至父舍。",
    "X33n0625_002:0138a07": "△二頌見父之處。",
    "X33n0625_002:0138a08": "爾時長者。於其門內。施大寶帳。處師子座。",
    "X33n0625_002:0138a09": "△三頌見父之相。",
    "X33n0625_002:0138a10": "眷屬圍繞。諸人侍衛。或有計算。金銀寶物。出內財產。",
    "X33n0625_002:0138a11": "注記券疏。",
    "X33n0625_002:0138a12": "諸人計算財寶者。即諸大菩薩。能知如來所說四",
    "X33n0625_002:0138a13": "種法界之理也。財產。譬功德法財。券如所發誓願。",
    "X33n0625_002:0138a14": "疏如所起之行也。△四頌見父生避。",
    "X33n0625_002:0138a15": "窮子見父。豪貴尊嚴。謂是國王。若國王等。驚怖自怪。",
    "X33n0625_002:0138a16": "何故至此。覆自念言。我若久住。或見逼迫。強驅使作。",
    "X33n0625_002:0138a17": "思惟是已。馳走而去。借問貧里。欲往傭作。",
    "X33n0625_002:0138a18": "△二頌父見子。領如來大教擬宜二。初頌見子領",
    "X33n0625_002:0138a19": "見機。",
    "X33n0625_002:0138a20": "長者是時。在師子座。遙見其子。默而識之。",
    "X33n0625_002:0138a21": "上長行有四。今但頌二。初二句。頌見子處。遙見二",
    "X33n0625_002:0138a22": "句。頌見子便識。初可見。次言默而識之者。識是往",
    "X33n0625_002:0138a23": "昔結緣之子。但不向人說。故言默識也。△二頌遣",
    "X33n0625_002:0138a24": "追領擬教。",
    "X33n0625_002:0138b01": "即敕使者。追提將來。窮子驚喚。迷悶躃地。是人執我。",
    "X33n0625_002:0138b02": "必當見殺。何用衣食。使我至此。長者知子。愚癡狹劣。",
    "X33n0625_002:0138b03": "不信我言。不信是父。",
    "X33n0625_002:0138b04": "上長行中。遣追領擬教。各有子科。今文略不復分。",
    "X33n0625_002:0138b05": "初一行。頌擬大無機。二是人下二行。頌寢大施小。",
    "X33n0625_002:0138b06": "愚癡狹劣者。不知大法為愚癡。而無大機為狹劣。",
    "X33n0625_002:0138b07": "有耳不聞圓頓教。故不信我言。有眼不見舍那身。",
    "X33n0625_002:0138b08": "故不信是父也。△二頌領阿含二。初頌先遣伴化。",
    "X33n0625_002:0138b09": "即以方便。更遣餘人。眇目矬陋。無威德者。汝可語之。",
    "X33n0625_002:0138b10": "云當相雇。除諸糞穢。倍與汝價。窮子聞之。歡喜隨來。",
    "X33n0625_002:0138b11": "為除糞穢。淨諸房舍。",
    "X33n0625_002:0138b12": "長行有三。今但頌二。初二行。頌如來密遣。二窮子",
    "X33n0625_002:0138b13": "下一行。窮頌子受教。略不頌使者求得也。初言餘",
    "X33n0625_002:0138b14": "人者。即二乘人。對菩薩。故稱餘也。但見偏空真理。",
    "X33n0625_002:0138b15": "不見中道諦理。故言眇目。不修相好。故言矬陋。無",
    "X33n0625_002:0138b16": "功德嚴身。故言無威德也。言淨諸房舍者。房舍譬",
    "X33n0625_002:0138b17": "五陰。凡夫於五陰而起四倒。外道於五陰而執著",
    "X33n0625_002:0138b18": "四見。皆如房舍不淨。今二乘修四諦法。而除此倒",
    "X33n0625_002:0138b19": "見。故言淨諸房舍也。△二頌如來自行二。初頌鑒",
    "X33n0625_002:0138b20": "機。",
    "X33n0625_002:0138b21": "長者於牖。常見其子。念子愚劣。樂為鄙事。",
    "X33n0625_002:0138b22": "△二頌用教。",
    "X33n0625_002:0138b23": "於是長者。著弊垢衣。執除糞器。往到子所。方便附近。",
    "X33n0625_002:0138b24": "語令勤作。既益汝價。并塗足油。飲食充足。薦席厚暖。",
    "X33n0625_002:0138c01": "如是苦言。汝當勤作。又以輭語。若如吾子。",
    "X33n0625_002:0138c02": "上有三。今但頌二。初一行。頌隱勝現劣。次方便下",
    "X33n0625_002:0138c03": "二行半。頌三轉四諦。略不頌第三貪小法。初可見。",
    "X33n0625_002:0138c04": "次初二句。頌勸修。次既益句。頌示相。言既益汝價。",
    "X33n0625_002:0138c05": "即涅槃滅諦也。并塗足油下三句。頌道諦。油譬戒。",
    "X33n0625_002:0138c06": "修持於戒。能得神通。如油塗足。能遊行無礙也。飲",
    "X33n0625_002:0138c07": "食譬定。定能資於法身慧命。如飲食能資養色身",
    "X33n0625_002:0138c08": "報命也。薦蓆譬慧。慧能調適事理。如薦席可臥。而",
    "X33n0625_002:0138c09": "調息四大之身也。如是苦言一句。頌苦集二諦。言",
    "X33n0625_002:0138c10": "苦者。謂生死煩惱。最可怖畏。汝當斷也。汝當勤作。",
    "X33n0625_002:0138c11": "即令其修於停心。以至世第一也。三又以下二句。",
    "X33n0625_002:0138c12": "頌作證。即斷見思。成於初果。故云如吾子也。△三",
    "X33n0625_002:0138c13": "頌領方等。",
    "X33n0625_002:0138c14": "長者有智。漸令入出。",
    "X33n0625_002:0138c15": "△四頌領般若三。初超頌弟子領教。",
    "X33n0625_002:0138c16": "經二十年。執作家事。",
    "X33n0625_002:0138c17": "以其居二乘位。轉教菩薩。故言經二十年執作家",
    "X33n0625_002:0138c18": "事也。△二追頌如來命知。",
    "X33n0625_002:0138c19": "示其金銀。真珠玻瓈。諸物出入。皆使令知。",
    "X33n0625_002:0138c20": "△三正頌猶居本處。",
    "X33n0625_002:0138c21": "猶處門外。止宿草菴。自念貧事。我無此物。",
    "X33n0625_002:0138c22": "言門外者。二乘所有偏空權智。在於如來實智門",
    "X33n0625_002:0138c23": "外也。言止宿草菴者。如世之草。有生有滅。二乘修",
    "X33n0625_002:0138c24": "析空觀。觀一切法緣生緣滅。故言止宿草菴。又修",
    "X33n0625_002:0139a01": "於三藏生滅四諦。故言止宿草菴也。二乘不修相",
    "X33n0625_002:0139a02": "好。故言自念貧事(云云)。△五頌領法華二。初頌鑒",
    "X33n0625_002:0139a03": "機。",
    "X33n0625_002:0139a04": "父知子心。漸已曠大。",
    "X33n0625_002:0139a05": "△二頌用教四。初頌雲集大眾。",
    "X33n0625_002:0139a06": "欲與財物。即聚親族。國王大臣。剎利居士。",
    "X33n0625_002:0139a07": "△二頌結會古今。",
    "X33n0625_002:0139a08": "於此大眾。說是我子。捨我他行。經五十歲。自見子來。",
    "X33n0625_002:0139a09": "已二十年。昔於某城。而失是子。周行求索。遂來至此。",
    "X33n0625_002:0139a10": "自見等者。二乘機來感佛。今得於子。故云已二十",
    "X33n0625_002:0139a11": "年(云云)。△三頌正付家業。",
    "X33n0625_002:0139a12": "凡我所有。舍宅人民。悉以付之。恣其所用。",
    "X33n0625_002:0139a13": "舍宅譬所化之境。人民譬所化之眾也。△四頌得",
    "X33n0625_002:0139a14": "業歡喜。",
    "X33n0625_002:0139a15": "子念昔貧。志意下劣。今於父所。大獲珍寶。并及舍宅。",
    "X33n0625_002:0139a16": "一切財物。甚大歡喜。得未曾有。",
    "X33n0625_002:0139a17": "△二頌合法二。初頌合總譬。",
    "X33n0625_002:0139a18": "佛亦如是。知我樂小。",
    "X33n0625_002:0139a19": "佛亦等者。謂長者初則欲求其子。乃中止一城。每",
    "X33n0625_002:0139a20": "每思念。不向人說。但自悔恨。我若得子。便當付業。",
    "X33n0625_002:0139a21": "如此殷勤施設。多方搆造。乃父知子意。下劣故也。",
    "X33n0625_002:0139a22": "若在如來。分中言之。亦如長者之所施設。初居有",
    "X33n0625_002:0139a23": "餘。以覔可化之機。中間委曲調停。後大度脫者。知",
    "X33n0625_002:0139a24": "我二乘。樂小故也。△二頌合別譬五。初頌合華嚴。",
    "X33n0625_002:0139b01": "未曾說言。汝等作佛。",
    "X33n0625_002:0139b02": "上言如來。常說我等為子。是華嚴之言。今云未曾",
    "X33n0625_002:0139b03": "說言汝等作佛。亦是華嚴者。蓋上乃言其正因。則",
    "X33n0625_002:0139b04": "一切皆有。豈二乘獨無。故言常說為子。今言其緣",
    "X33n0625_002:0139b05": "了。則二乘此時尚未起行。云何而有。故未曾說作",
    "X33n0625_002:0139b06": "佛也。又如來雖則說言一切眾生皆有如來智慧",
    "X33n0625_002:0139b07": "德性。若二乘於此之時。則不見不聞。如聾如啞。上",
    "X33n0625_002:0139b08": "約如來而言。故言常說為子。今約二乘而言。故云",
    "X33n0625_002:0139b09": "未曾說作佛也。又上言一切皆有智慧德性。即有",
    "X33n0625_002:0139b10": "佛性。便得名子。故言常說我等為子。今言未曾說",
    "X33n0625_002:0139b11": "者。乃未曾說二乘人當得作佛也。△二頌合阿含。",
    "X33n0625_002:0139b12": "而說我等。得諸無漏。",
    "X33n0625_002:0139b13": "阿含所說者。依道品所修。能得無漏也。若證涅槃。",
    "X33n0625_002:0139b14": "則外不漏落於分段。若證真理。則內不滲漏於見",
    "X33n0625_002:0139b15": "思。故言得諸無漏也。△三頌合方等。",
    "X33n0625_002:0139b16": "成就小乘。聲聞弟子。",
    "X33n0625_002:0139b17": "謂如來巧託他方菩薩。種種彈斥。種種褒歎者。蓋",
    "X33n0625_002:0139b18": "欲成就我等小乘聲聞弟子。恥自己之小。慕菩薩",
    "X33n0625_002:0139b19": "之大耳。△四頌合般若五。初如來宣敕。",
    "X33n0625_002:0139b20": "佛敕我等。說最上道。修習此者。當得成佛。",
    "X33n0625_002:0139b21": "言最上道者。即般若妙智之體。不但空我人之四",
    "X33n0625_002:0139b22": "相。亦復空法相及非法相。既諸相皆空。則一切法。",
    "X33n0625_002:0139b23": "莫能加於上者。故稱最上之道也。言修習等者。即",
    "X33n0625_002:0139b24": "以此皆空最上之道。為所觀境。還以此境。而發乎",
    "X33n0625_002:0139c01": "智。則所有能觀之智。亦復皆空。是乃最上般若之",
    "X33n0625_002:0139c02": "智矣。此則境智泯合。能所一如。而成於最上之因。",
    "X33n0625_002:0139c03": "尅於最上之果。故言修習此者當得成佛也。△二",
    "X33n0625_002:0139c04": "佛子承教。",
    "X33n0625_002:0139c05": "我承佛教。為大菩薩。以諸因緣。種種譬喻。若干言辭。",
    "X33n0625_002:0139c06": "說無上道。",
    "X33n0625_002:0139c07": "△三菩薩得益。",
    "X33n0625_002:0139c08": "諸佛子等。從我聞法。日夜思惟。精勤修習。是時諸佛。",
    "X33n0625_002:0139c09": "即授其記。汝於來世。當得作佛。",
    "X33n0625_002:0139c10": "從我聞法等者。謂二乘人。聞於如來之法也。聞已",
    "X33n0625_002:0139c11": "能解。故日夜思惟。解已能行。故精進修習。所觀之",
    "X33n0625_002:0139c12": "境。諸相皆空。能觀之智。亦復是空。如是則能觀所",
    "X33n0625_002:0139c13": "觀之空亦空。乃是真精進真修習也。由行而能入",
    "X33n0625_002:0139c14": "證。故諸佛即為授記當得作佛也。諸佛所以得成",
    "X33n0625_002:0139c15": "於佛者無他。以由能精勤修習無上之道故也。今",
    "X33n0625_002:0139c16": "諸菩薩。既亦精勤修習最上之道。則能得佛之所",
    "X33n0625_002:0139c17": "得。故諸佛記其當得作佛也。△四自無志願。",
    "X33n0625_002:0139c18": "一切諸佛。秘藏之法。但為菩薩。演其實事。而不為我。",
    "X33n0625_002:0139c19": "說斯真要。",
    "X33n0625_002:0139c20": "一切諸佛等者。般若妙智之最上道。眾住介爾一",
    "X33n0625_002:0139c21": "念心中。全體具足。故稱為秘。此般若最上道之體。",
    "X33n0625_002:0139c22": "含藏一切諸法。罄無有餘。故名為藏。然秘藏之法。",
    "X33n0625_002:0139c23": "不獨我釋迦如來。為能證之。而三世諸佛。亦能證",
    "X33n0625_002:0139c24": "之。故言一切諸佛秘藏之法也。二乘謂。諸佛秘藏",
    "X33n0625_002:0140a01": "之法。乃是真要之實事。然為菩薩而說。不為我二",
    "X33n0625_002:0140a02": "乘人說。故承佛命。而為菩薩轉教。自己於此。故無",
    "X33n0625_002:0140a03": "有志願也。△五無心希取二。初提譬。",
    "X33n0625_002:0140a04": "如彼窮子。得近其父。雖知諸物。心不希取。",
    "X33n0625_002:0140a05": "△二帖合二。初正合。",
    "X33n0625_002:0140a06": "我等雖說。佛法寶藏。自無志願。亦復如是。",
    "X33n0625_002:0140a07": "△二解釋二。初正釋。",
    "X33n0625_002:0140a08": "我等內滅。自謂為足。唯了此事。更無餘事。我等若聞。",
    "X33n0625_002:0140a09": "淨佛國土。教化眾生。都無欣樂。",
    "X33n0625_002:0140a10": "言內滅等者。內心滅於見思煩惱也。謂我等所以",
    "X33n0625_002:0140a11": "自無志願者。以我等既得內心滅於見思。外能出",
    "X33n0625_002:0140a12": "於三界。便自謂足。故於菩薩之法。都無欣樂。而不",
    "X33n0625_002:0140a13": "志求也。△二轉解。意謂何以便自言足。而無欣樂。",
    "X33n0625_002:0140a14": "故更為之轉解也。又二。初別明。",
    "X33n0625_002:0140a15": "所以者何。一切諸法。皆悉空寂。無生無滅。無大無小。",
    "X33n0625_002:0140a16": "無漏無為。如是思惟。不生喜樂。",
    "X33n0625_002:0140a17": "初明已證三空。故無欣樂也。言一切法者。即世間",
    "X33n0625_002:0140a18": "出世間。有漏無漏等一切法也。以此等法皆從緣",
    "X33n0625_002:0140a19": "生。皆從緣滅。故當體空寂。既從緣生。則生實無生。",
    "X33n0625_002:0140a20": "若有於生。則有於滅。今既不生。故亦不滅。所謂昔",
    "X33n0625_002:0140a21": "本不生。今亦不滅是也。此即空解脫也。若有生滅。",
    "X33n0625_002:0140a22": "則有大小等相。今既不生不滅。故一切法。不唯無",
    "X33n0625_002:0140a23": "大之相。亦復無小之相也。此即無相解脫也。若有",
    "X33n0625_002:0140a24": "生滅大小可得。則有所滲漏。有所造作。今既一切",
    "X33n0625_002:0140b01": "諸法。無生滅大小之可得。則內自不漏落於見思。",
    "X33n0625_002:0140b02": "外自不漏落於生死。而於三界之中。亦無有願求",
    "X33n0625_002:0140b03": "造作也。此即無作解脫也。如是思惟者。即思惟一",
    "X33n0625_002:0140b04": "切諸法。皆悉空無相無作。自不生喜樂也。",
    "X33n0625_002:0140b05": "我等長夜。於佛智慧。無貪無著。無復志願。而自於法。",
    "X33n0625_002:0140b06": "謂是究竟。",
    "X33n0625_002:0140b07": "此明自言究竟。故無欣樂也。言長夜者。雖破見思。",
    "X33n0625_002:0140b08": "無明全在。故言長夜也。餘義可見。",
    "X33n0625_002:0140b09": "我等長夜。修習空法。得脫三界。苦惱之患。住最後身。",
    "X33n0625_002:0140b10": "有餘涅槃。佛所教化。得道不虗。則為已得。報佛之恩。",
    "X33n0625_002:0140b11": "是明已報佛恩。故無欣樂也。△二總結。",
    "X33n0625_002:0140b12": "我等雖為。諸佛子等。說菩薩法。以求佛道。而於是法。",
    "X33n0625_002:0140b13": "永無願樂。導師見捨。觀我心故。初不勸進。說有實利。",
    "X33n0625_002:0140b14": "初一行半。明自無志願。次導師下一行。明不勸進。",
    "X33n0625_002:0140b15": "由自無願。及佛不勸。故無心希取也。△五頌合法",
    "X33n0625_002:0140b16": "華二。初頌合正付家業。二頌合得業歡喜。初二。初",
    "X33n0625_002:0140b17": "提譬。",
    "X33n0625_002:0140b18": "如富長者。知子志劣。以方便力。柔伏其心。然後乃付。",
    "X33n0625_002:0140b19": "一切財物。",
    "X33n0625_002:0140b20": "△二正頌。",
    "X33n0625_002:0140b21": "佛亦如是。現希有事。知樂小者。以方便力。調伏其心。",
    "X33n0625_002:0140b22": "乃教大智。",
    "X33n0625_002:0140b23": "言希有事者。五味調停。乃希有之事也。調伏其心",
    "X33n0625_002:0140b24": "者。始自隱勝現劣。終至敕命轉教。皆是調伏其心",
    "X33n0625_002:0140c01": "之事也。△二頌合得業歡喜三。初舉法。",
    "X33n0625_002:0140c02": "我等今日。得未曾有。非先所望。而今自得。",
    "X33n0625_002:0140c03": "△二提譬。",
    "X33n0625_002:0140c04": "如彼窮子。得無量寶。",
    "X33n0625_002:0140c05": "△三帖釋三。初約開佛知見釋歡喜。",
    "X33n0625_002:0140c06": "世尊我今。得道得果。於無漏法。得清淨眼。",
    "X33n0625_002:0140c07": "言得道果者。得於如來無上之道果也。無漏法。即",
    "X33n0625_002:0140c08": "開佛之知。既開佛知。則三智一心中得。而不漏落",
    "X33n0625_002:0140c09": "空有。亦不漏落於中也。得清淨眼。即開佛之見。既",
    "X33n0625_002:0140c10": "開佛見。則五眼一眼中觀。故知所得慧眼。而清淨",
    "X33n0625_002:0140c11": "也。佛知佛見。既皆得之。故云約開佛知見。釋歡喜",
    "X33n0625_002:0140c12": "也。△二約得戒行果釋歡喜。",
    "X33n0625_002:0140c13": "我等長夜。持佛淨戒。始於今日。得其果報。法王法中。",
    "X33n0625_002:0140c14": "久修梵行。今得無漏。無上大果。",
    "X33n0625_002:0140c15": "我等等者。昔修淨戒梵行。今一開顯。全成無作妙",
    "X33n0625_002:0140c16": "戒。不思議行。以此之因得於妙果。故名約得戒行",
    "X33n0625_002:0140c17": "果釋歡喜也。△三約真是二乘釋歡喜。",
    "X33n0625_002:0140c18": "我等今者。真是聲聞。以佛道聲。令一切聞。我等今者。",
    "X33n0625_002:0140c19": "真阿羅漢。於諸世間。天人魔梵。普於其中。應受供養。",
    "X33n0625_002:0140c20": "我等者。昔日但以聲聞之聲。令人天聞。今以佛道",
    "X33n0625_002:0140c21": "之聲。令一切聞。故真是聲聞也。昔但殺賊。應受人",
    "X33n0625_002:0140c22": "天之供。今不殺賊。應受一切世間之供。故真是羅",
    "X33n0625_002:0140c23": "漢也。聲聞羅漢。悉皆是真。故云真是二乘釋歡喜",
    "X33n0625_002:0140c24": "也。△二歎佛恩深。有此歎恩一文者。前如來重頌。",
    "X33n0625_002:0141a01": "譬說已畢。即對身子。為之一番勸信。令人必信無",
    "X33n0625_002:0141a02": "疑。今四大弟子。陳解已畢。乃極稱歎如來恩深。令",
    "X33n0625_002:0141a03": "人知佛恩深。無別可報。唯信佛所說。庶為可報耳。",
    "X33n0625_002:0141a04": "是則亦令人生信而無疑矣。此蓋四大弟子。不唯",
    "X33n0625_002:0141a05": "領解如來譬喻正說之旨。亦信解如來勸信之旨",
    "X33n0625_002:0141a06": "也。文為二。初總歎。",
    "X33n0625_002:0141a07": "世尊大恩。以希有事。憐愍教化。利益我等。無量億劫。",
    "X33n0625_002:0141a08": "誰能報者。",
    "X33n0625_002:0141a09": "言希有事者。若遠論之。始於二萬億佛所教大。次",
    "X33n0625_002:0141a10": "於中間小接。後於今日五味調停。莫非希有之事。",
    "X33n0625_002:0141a11": "若近論之。即法說中。廣明開顯。已令上根悟入。今",
    "X33n0625_002:0141a12": "又以譬說。令中根人亦得悟入。亦即希有之事也。",
    "X33n0625_002:0141a13": "所以希有者。惟權實不二。三一相即耳。以其諸佛",
    "X33n0625_002:0141a14": "本懷大事因緣。豈非為希有乎。△二別歎二。初明",
    "X33n0625_002:0141a15": "欲報不能。",
    "X33n0625_002:0141a16": "手足供給。頭頂禮敬。一切供養。皆不能報。若以頂戴。",
    "X33n0625_002:0141a17": "兩肩荷負。於恒沙劫。盡心恭敬。又以美膳。無量寶衣。",
    "X33n0625_002:0141a18": "及諸臥具。種種湯藥。牛頭栴檀。及諸珍寶。以起塔廟",
    "X33n0625_002:0141a19": "寶衣布地。如斯等事。以用供養。於恒沙劫。亦不能報。",
    "X33n0625_002:0141a20": "佛說教行理三。竪窮橫徧。無非法界。良繇報在弘",
    "X33n0625_002:0141a21": "通耳。故初行供給。第二頂戴。第三四事。第四塔廟。",
    "X33n0625_002:0141a22": "第五總結。皆不能報佛恩者。此皆世間之物故也。",
    "X33n0625_002:0141a23": "△二明唯申讚歎二。初約知法歎。",
    "X33n0625_002:0141a24": "諸佛希有。無量無邊。不可思議。大神通力。無漏無為。",
    "X33n0625_002:0141b01": "諸法之王。能為下劣。忍於斯事。取相凡夫。隨宜為說。",
    "X33n0625_002:0141b02": "諸佛於法。得最自在。",
    "X33n0625_002:0141b03": "言大神力者。是歎如來所有神通之力。無漏無為。",
    "X33n0625_002:0141b04": "是歎如來所有智慧之力。以如來之智。乃三智一",
    "X33n0625_002:0141b05": "心中得。則不漏落於空有及中。故言無漏智。智既",
    "X33n0625_002:0141b06": "是妙。則能全性以起修。全修以歸性。依理以發行。",
    "X33n0625_002:0141b07": "依行以契理。則理行一如。修性不二。而無所造作。",
    "X33n0625_002:0141b08": "故言無為。上無量等二句。總貫神通二句言。以諸",
    "X33n0625_002:0141b09": "佛有無量無邊神通智慧之力。故世出世聞等法。",
    "X33n0625_002:0141b10": "得大自在。故云諸法之王。由於法中之王。故能為",
    "X33n0625_002:0141b11": "我等志意下劣之人。忍此隱勝現劣之事。故曰能",
    "X33n0625_002:0141b12": "為下劣(云云)。由能忍此等之事。故於取相凡夫。隨",
    "X33n0625_002:0141b13": "宜為說。能隨宜者。由於法自在故。所以諸佛(云云)。",
    "X33n0625_002:0141b14": "△二約知機歎。",
    "X33n0625_002:0141b15": "知諸眾生。種種欲樂。及其志力。隨所堪任。以無量喻。",
    "X33n0625_002:0141b16": "而為說法。隨諸眾生。宿世善根。又知成熟。未成熟者。",
    "X33n0625_002:0141b17": "種種籌量。分別知已。於一乘道。隨宜說三。",
    "X33n0625_002:0141b18": "總而言之。如來法無不了。機無不知。故能因機說",
    "X33n0625_002:0141b19": "法。以法逗機。機法既其相宜。聞者必能得悟。所以",
    "X33n0625_002:0141b20": "上根已解。中根亦知。此乃如來。以希有之事。憐愍",
    "X33n0625_002:0141b21": "教化。利益我等也。如是深恩。同於法界而無邊。等",
    "X33n0625_002:0141b22": "於虗空而無限。我等欲報而不能。唯申讚歎。庶令",
    "X33n0625_002:0141b23": "一切知佛恩深。信佛所說。而不疑也。釋信解品竟。",
    "X33n0625_002:0141b24": "妙法蓮華經演義卷第二之三"
}