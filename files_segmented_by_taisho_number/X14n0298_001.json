{
    "X14n0298_001:0709c03": " 首楞嚴經直解序",
    "X14n0298_001:0709c05": "余幼即有四部之癖自孔孟書外喜讀西土諸經而",
    "X14n0298_001:0709c06": "疑常十三輙乙其處如陶元亮不求甚解而已未幾",
    "X14n0298_001:0709c07": "從慈氏事佛一切屏去益取諸經朝夕讀之解楞嚴",
    "X14n0298_001:0709c08": "者孤山十數家最著而余益不能無疑何以故楞嚴",
    "X14n0298_001:0709c09": "惟般剌密諦一譯而潤色於房相國其文簡奧錯綜",
    "X14n0298_001:0709c10": "其義貫攝照應似非思量分別所能了者而十數家",
    "X14n0298_001:0709c11": "之解終是十數家楞嚴近世詮注紛然兢愽耳食顧",
    "X14n0298_001:0709c12": "支離舛謬引蔓牽藤視如來所說之楞巖豈啻霄淵",
    "X14n0298_001:0709c13": "隔哉吳興莫法師結夏甘露庵往往拈楞嚴妙義示",
    "X14n0298_001:0709c14": "人余問師從何處得來學者欲通楞嚴當作何方便",
    "X14n0298_001:0709c15": "師笑不答授余直解十卷則師所手造者也師為雲",
    "X14n0298_001:0709c16": "棲尊宿大弟子智力行力雙轂並臻梵典精研工於",
    "X14n0298_001:0709c17": "著述楞伽參訂疏講席已傳逃影青山復造此解訓",
    "X14n0298_001:0709c18": "詁次第悉準經文提其綱列其目連其脉理且刊定",
    "X14n0298_001:0709c19": "名賢過不及而以明白徑捷出之掃盡支離舛謬引",
    "X14n0298_001:0709c20": "蔓牽藤之習繙閱一過恍若披雲覩天筆頭光明妙",
    "X14n0298_001:0709c21": "契佛旨不僅作十數家鑽故紙忠臣使余疑團頓破",
    "X14n0298_001:0709c22": "文字般若不可秘藏會里中黑白善男女輩捐貲板",
    "X14n0298_001:0709c23": "行之此勝緣也余慨今天下剞劂日盛經術日衰孔",
    "X14n0298_001:0709c24": "孟等書俱壞亂於俚儒及科舉之學有能刊定名賢",
    "X14n0298_001:0710a01": "明白徑捷成一家言如莫法師其人者子車氏所讚",
    "X14n0298_001:0710a02": "聖人之徒非耶因序楞嚴直解而拭目待焉。",
    "X14n0298_001:0710a03": "萬曆歲在己未解夏日香光居士李太沖莫勝甫",
    "X14n0298_001:0710a04": "題",
    "X14n0298_001:0710a09": " 首楞嚴經直解序",
    "X14n0298_001:0710a10": "詳夫首楞嚴經者文雖十軸義攝三科曰理曰行曰",
    "X14n0298_001:0710a11": "證葢指吾心之妙義謂之理理融三觀而返率其性",
    "X14n0298_001:0710a12": "謂之行親炙理中境界謂之證全經之本末究竟唯",
    "X14n0298_001:0710a13": "此三義而圓收之矣故我",
    "X14n0298_001:0710a14": "迦文薄伽梵始據阿難發心見相處直究其源則根",
    "X14n0298_001:0710a15": "塵識三俱化為無上菩提更於何處見有真妄來而",
    "X14n0298_001:0710a16": "真妄之名皆成贅語矣故知吾心即空如來藏而空",
    "X14n0298_001:0710a17": "如來藏即吾心之妙具曷甞離乎有而言空哉是故",
    "X14n0298_001:0710a18": "山河大地諸有為相當體即如來藏清淨本然中道",
    "X14n0298_001:0710a19": "諦理是為顯理之明文也次復依中理而真修會圓",
    "X14n0298_001:0710a20": "通於一念發妙耳門六解而一亡三觀融而一心寂",
    "X14n0298_001:0710a21": "餘塵息而種智圓行證二文兩言而盡之矣原夫經",
    "X14n0298_001:0710a22": "義本直而解者自迂此所謂非經之難特傳記難之",
    "X14n0298_001:0710a23": "也安法師善得首楞嚴三昧拈綱摭要深切著明片",
    "X14n0298_001:0710a24": "言而立徹全經恍然置人于三昧中自非具正眼而",
    "X14n0298_001:0710b01": "得妙悟者其孰能若是哉於是學眾請師直解其義",
    "X14n0298_001:0710b02": "安師諾之歷五寒暑而草創始成夫此解者不務名",
    "X14n0298_001:0710b03": "相直剖玄微字字契真言言見諦余於雲棲室中偶",
    "X14n0298_001:0710b04": "見之如獲至寶乞之歸于禦兒溪上諸同道輩聞風",
    "X14n0298_001:0710b05": "而至各捐金而壽諸梓嗟乎今之世法當末運砆鍮",
    "X14n0298_001:0710b06": "亂真而此解者逈異群詮誠閻浮金荊山壁世有識",
    "X14n0298_001:0710b07": "者固不與砆鍮同日而語也茲喜肇端於余而功歸",
    "X14n0298_001:0710b08": "於眾余雖不敏而知大道無文上善罔勣故敢以蕪",
    "X14n0298_001:0710b09": "穢聊述梗槩并紀其歲月云爾。",
    "X14n0298_001:0710b10": "時",
    "X14n0298_001:0710b11": "皇明萬曆四十七年歲次己未夏四月佛誕日語溪",
    "X14n0298_001:0710b12": "菩薩戒弟子馬正初薰沐和南書于甘露禪院",
    "X14n0298_001:0710b17": " 首楞嚴經直贊(并序)",
    "X14n0298_001:0710b18": "人生宇內道其可以不聞乎道而不聞隨汩迷津便",
    "X14n0298_001:0710b19": "成苦海道而能聞觸處逍遙遂入妙嚴樂土矣慨余",
    "X14n0298_001:0710b20": "遍歷塵勞廁身棘道舉足動步罔非有礙因而知慕",
    "X14n0298_001:0710b21": "乎道不啻饑渴之甚何意宿緣徼有天幸得遇仁安",
    "X14n0298_001:0710b22": "大師於甘露禪院首出楞嚴直解示余初讀之茫然",
    "X14n0298_001:0710b23": "載讀之有省三復之欣然會心乃歎曰嚮日下手工",
    "X14n0298_001:0710b24": "夫皆孟浪也今閱是編開我茅塞示我衣珠藉茲寶",
    "X14n0298_001:0710c01": "航將登覺岸脫離苦海之患而隨寓可以自適皆緣",
    "X14n0298_001:0710c02": "我師點化之力也敢忘所自乎受益若我而天下之",
    "X14n0298_001:0710c03": "為我者亦夥矣況有愈于我者與迺知是編為由覺",
    "X14n0298_001:0710c04": "路之星軺燭昏衢之寶炬學者必以是而之焉直登",
    "X14n0298_001:0710c05": "寶所勿滯化城而中道廢也庶不負我師所望云爾",
    "X14n0298_001:0710c06": "因為之贊曰。",
    "X14n0298_001:0710c07": "　大哉鵾鵬　　游泳南冥　　吳興脫頴",
    "X14n0298_001:0710c08": "　雲棲續明　　學博心下　　守謙道盈",
    "X14n0298_001:0710c09": "　四山罔逼　　六度俯弘　　駕白牛車",
    "X14n0298_001:0710c10": "　秉實相印　　生死海中　　為恃為怙",
    "X14n0298_001:0710c11": "　剗盡葛藤　　翻空名數　　吾知是編",
    "X14n0298_001:0710c12": "　彌遠彌度　　悠悠者流　　同躋覺路",
    "X14n0298_001:0710c13": "又贊曰。",
    "X14n0298_001:0710c14": "　不有先覺　　孰開愚濁　　不有慈航",
    "X14n0298_001:0710c15": "　孰渡迷方　　是故釋尊",
    "X14n0298_001:0710c16": "　降圓光於兜率　　剖右脇於迦維",
    "X14n0298_001:0710c17": "　教興頓漸　　機攝偏圓",
    "X14n0298_001:0710c18": "　潄圓音于妙解　　詮奧旨于雕談",
    "X14n0298_001:0710c19": "　潛通五分　　淨衍三輪　　敷弘其道",
    "X14n0298_001:0710c20": "　正像迭興　　當斯末運　　仁者是膺",
    "X14n0298_001:0710c21": "　故我伊婆　　惟勒惟銘　　投誠于佛",
    "X14n0298_001:0710c22": "　稟法于僧　　奮勇戒禁　　罔隃尺寸",
    "X14n0298_001:0710c23": "　指示既博　　涓埃澌盡　　降伏一心",
    "X14n0298_001:0710c24": "　培根淨土　　袪除四相　　福空阿堵",
    "X14n0298_001:0711a01": "　梨布告成　　曠劫奚阻　　宥罪拯諐",
    "X14n0298_001:0711a02": "　明心拔苦　　鎮國佑民　　永貽終古",
    "X14n0298_001:0711a03": "　乞靈萬彚　　弗專吾我謹贊。",
    "X14n0298_001:0711a04": "時",
    "X14n0298_001:0711a05": "皇明萬曆四十七年歲次己未夏四月佛誕日[瀔禾+米]水",
    "X14n0298_001:0711a06": "空空居士李雲龍薰沐書于語溪歸寶樓中",
    "X14n0298_001:0711a11": " 首楞嚴經直解略敘",
    "X14n0298_001:0711a12": "先定時味",
    "X14n0298_001:0711a13": "將解此經長水以十門分別其指遠而義周初學未",
    "X14n0298_001:0711a14": "易能通也今所不敘特以時味之濫千載未明茲略",
    "X14n0298_001:0711a15": "出所自質諸大方耳昔長水璿師指謂匿王琉璃事",
    "X14n0298_001:0711a16": "非一時耶輸持地記自法華故判此經在法華後涅",
    "X14n0298_001:0711a17": "槃前孤山吳興意同長水溫陵環師指謂法王說法",
    "X14n0298_001:0711a18": "有條不紊初說一乘頓教以立本即華嚴也次說三",
    "X14n0298_001:0711a19": "乘漸教以逗機即阿含方等般若也後說一乘圓教",
    "X14n0298_001:0711a20": "以顯實即法華也楞嚴即般若法華之中今時玅峯",
    "X14n0298_001:0711a21": "覺法師按天台玄文出楞嚴百問往破諸說則長水",
    "X14n0298_001:0711a22": "溫陵諸師似難逃乎照膽鏡矣詳夫百問之意定屬",
    "X14n0298_001:0711a23": "方等而方等收經古有通軌百問不明示者欲人因",
    "X14n0298_001:0711a24": "問討尋自得其緒耳昔神智柏庭二師亦以此經判",
    "X14n0298_001:0711b01": "歸方等良以世尊一代時教通依五時五味收之然",
    "X14n0298_001:0711b02": "此時味之說出自華嚴涅槃二經天台因時立義列",
    "X14n0298_001:0711b03": "為五時曰華嚴曰阿含曰方等曰般若曰法華此五",
    "X14n0298_001:0711b04": "時中方等以彈偏斥小歎大襃圓為義然此經中處",
    "X14n0298_001:0711b05": "處彈訶不亦方等乎而諸師稍見經文前後便批判",
    "X14n0298_001:0711b06": "不定而獨不知此五時之中有通有別通則通其初",
    "X14n0298_001:0711b07": "後別則別在方等互徧之義詳出法華玄文又四明",
    "X14n0298_001:0711b08": "光明玄記云以凡判教有前後分前分有次後分不",
    "X14n0298_001:0711b09": "定後雖不定須攝歸前今經互相指處是後分不定",
    "X14n0298_001:0711b10": "意七徵八辯三科等文是前分有次意收通歸別攝",
    "X14n0298_001:0711b11": "後歸前有例可考諒非臆說當知此經是方等中圓",
    "X14n0298_001:0711b12": "教所攝而人不知徒指前後此何據哉灼然時歸方",
    "X14n0298_001:0711b13": "等味定生酥決判此經必安所自若夫指畫未詳區",
    "X14n0298_001:0711b14": "分未悉幸諸達者浚其流而洪其源可也嗟乎此經",
    "X14n0298_001:0711b15": "來我震旦最晚故一家之判無聞千載之訛不已茲",
    "X14n0298_001:0711b16": "者略陳管見明經之士試為評之。",
    "X14n0298_001:0711b17": "次明綱要",
    "X14n0298_001:0711b18": "遵古道安法師凡釋經大分分三一序分二正宗三",
    "X14n0298_001:0711b19": "流通今經序與流通可知而其正宗自為五分一理",
    "X14n0298_001:0711b20": "分二行分三證分四結經名五緒餘大略當機由所",
    "X14n0298_001:0711b21": "示理而解由解而行由行而證一經綱要在理行證",
    "X14n0298_001:0711b22": "三而已是故阿難所問有三要焉一者經云阿難自",
    "X14n0298_001:0711b23": "恨一向多聞未全道力殷勤啟請十方如來得成菩",
    "X14n0298_001:0711b24": "提玅奢摩他三摩禪那最初方便竊觀阿難此問具",
    "X14n0298_001:0711c01": "攝理行證三要而世尊從之次第標顯則知一經玄",
    "X14n0298_001:0711c02": "奧竝出於茲約答意邊且立此節為理門初要是以",
    "X14n0298_001:0711c03": "世尊始則逐破七處攀緣然後示其生死涅槃二種",
    "X14n0298_001:0711c04": "根本別業同分二種見妄破四性之無主明二月之",
    "X14n0298_001:0711c05": "隣真然其身心真妄虗實雖已明了而猶迷一切幻",
    "X14n0298_001:0711c06": "化起滅當處即真故復示五陰六入十二處十八界",
    "X14n0298_001:0711c07": "七大性相一切圓融周徧法界則玅奢摩他三摩禪",
    "X14n0298_001:0711c08": "那之理悉酬之矣是以阿難說偈讚願以結前文然",
    "X14n0298_001:0711c09": "而理趣既微人情轉昧以故阿難問力不及而富樓",
    "X14n0298_001:0711c10": "那辯才第一超勝阿難乃執清淨本然之理起諸問",
    "X14n0298_001:0711c11": "難而世尊廣依三種相續之由窮諸玄辯以至離即",
    "X14n0298_001:0711c12": "離非是即非即等者無非展轉發明玅奢摩他等之",
    "X14n0298_001:0711c13": "圓理也二者經云阿難白佛言世尊我今猶如旅泊",
    "X14n0298_001:0711c14": "之人忽蒙天王賜與華屋雖獲大宅要因門入所言",
    "X14n0298_001:0711c15": "天王賜與華屋者喻前所示玅奢摩他等之理也阿",
    "X14n0298_001:0711c16": "難意謂雖聞其理未得修進之門與不聞等故有斯",
    "X14n0298_001:0711c17": "請是故世尊因示發覺初心二決定義其間明五重",
    "X14n0298_001:0711c18": "渾濁辯六根優劣擊鐘驗常綰巾示結陳二十五聖",
    "X14n0298_001:0711c19": "圓通本根選擇耳根為之最初方便乃令一門深入",
    "X14n0298_001:0711c20": "為證理之初心以至安立道場放光宣呪無非發明",
    "X14n0298_001:0711c21": "玅奢摩他等之圓行也三者阿難雖解修行未明證",
    "X14n0298_001:0711c22": "位如人遠涉先詢旅泊故復啟請修證階差始終名",
    "X14n0298_001:0711c23": "目是故經云阿難白佛言世尊如是修證佛三摩地",
    "X14n0298_001:0711c24": "未到涅槃云何名為乾慧之地四十四心至何漸次",
    "X14n0298_001:0712a01": "得修行目詣何方所名入地中云何名為等覺菩薩",
    "X14n0298_001:0712a02": "然而世尊將示覺路先明顛倒除顛倒者淨障道故",
    "X14n0298_001:0712a03": "由除顛倒立三漸次從是漸修安立五十五位菩提",
    "X14n0298_001:0712a04": "路者無非發明玅奢摩他等所證之圓位也如上三",
    "X14n0298_001:0712a05": "要一經大旨至矣盡矣是故後無玄說但文殊請結",
    "X14n0298_001:0712a06": "經名而已後文雖有十習六交精嚴七趣之辭乃阿",
    "X14n0298_001:0712a07": "難為人之心不倦世尊樂說之辯無窮委悉搜揚而",
    "X14n0298_001:0712a08": "滿其請茲欲使人明善惡之相達升沈之由如影隨",
    "X14n0298_001:0712a09": "形理之必然使其不怠耳又法筵將罷聽眾無疑世",
    "X14n0298_001:0712a10": "尊乃復回紫金山再來凭倚深談五陰魔邪徧斥諸",
    "X14n0298_001:0712a11": "緣迷謬此又一經最後深慈圓成始末意恐行人於",
    "X14n0298_001:0712a12": "禪定中未諳其兆預為詳明然此二者亦行證二文",
    "X14n0298_001:0712a13": "中之緒餘耳大率集經者之巧撮此二文附於結經",
    "X14n0298_001:0712a14": "之後意使行證兩間徑而不岐便諸習者簡而易明",
    "X14n0298_001:0712a15": "然後付囑流通而卷終矣夫以如上拈經摭義直示",
    "X14n0298_001:0712a16": "大綱欲令未入文心先明宗要故不敢多岐懸說障",
    "X14n0298_001:0712a17": "他心目但得冷然無滯文義兼通會文歸己達理忘",
    "X14n0298_001:0712a18": "言斯足矣是故無復牽藤引蔓但直解其文而已。",
    "X14n0298_001:0712a20": "楞嚴經直解凡例",
    "X14n0298_001:0712a21": "此編緣起蓋由古解雕繡末學泣岐有引張江陵",
    "X14n0298_001:0712a22": "太師四書直解例勸請是編以故編中皆倣其式",
    "X14n0298_001:0712a23": "直截指授當文可了故無牽藤引蔓之習仍其舊",
    "X14n0298_001:0712a24": "名題曰直解。",
    "X14n0298_001:0712b01": "此編立意發泄幽秘揭示宗要折衷前人過不及",
    "X14n0298_001:0712b02": "之差庶使經義昭然更無餘蘊覧者勿因直而眇",
    "X14n0298_001:0712b03": "忽之幸矣。",
    "X14n0298_001:0712b04": "經文綺互義意錯綜而其前後貫攝照應存乎正",
    "X14n0298_001:0712b05": "眼然或隨波逐浪一往趨前忘其原始縱使波流",
    "X14n0298_001:0712b06": "汗漫不殊秋潦諒夫不日而涸矣。",
    "X14n0298_001:0712b07": "編中條議一准經文節目及古解宗程以便講席",
    "X14n0298_001:0712b08": "披閱若夫迂僻舛謬之辭置之勿引論也。",
    "X14n0298_001:0712b09": "此經文義源遠流長初心罔窺真際一往猶踈三",
    "X14n0298_001:0712b10": "復可得然能以虗心實腹究之聖道可期最忌胸",
    "X14n0298_001:0712b11": "中柴棘則重玄之門無由而入也。",
    "X14n0298_001:0712b12": "此經集義辭情尚簡如五十證道中往往由一言",
    "X14n0298_001:0712b13": "而陞進其位不亦太簡乎自非識見高明恒為輕",
    "X14n0298_001:0712b14": "心所忽請觀華嚴勝鬘等經博約可知矣大抵深",
    "X14n0298_001:0712b15": "於理學者博約俱便無他疑滯。",
    "X14n0298_001:0712b16": "凡例(終)",
    "X14n0298_001:0712b22": "大佛頂如來密因修證了義諸菩薩",
    "X14n0298_001:0712b23": "萬行首楞嚴經直解卷第一",
    "X14n0298_001:0712c01": "這一題中但收本經五名之三却略了二名即此",
    "X14n0298_001:0712c02": "三名又刪了二十二字編輯煥然成一美題不違",
    "X14n0298_001:0712c03": "本義又稱時宜五章洞明四辯具足詳玩題中義",
    "X14n0298_001:0712c04": "理則全經大旨思過半矣本經五名見第八經中",
    "X14n0298_001:0712c05": "今按當題三名而解大佛頂三字是彼初名第八",
    "X14n0298_001:0712c06": "經云此經名為大佛頂悉怛多般怛囉無上寶印",
    "X14n0298_001:0712c07": "十方如來清淨海眼今題中但取大佛頂三字却",
    "X14n0298_001:0712c08": "刪去十八字良由此三字是大定本體餘字是定",
    "X14n0298_001:0712c09": "體上義理故刪義以存其體如來下是彼第三名",
    "X14n0298_001:0712c10": "全收不刪諸菩薩下是彼第五名却刪去灌頂章",
    "X14n0298_001:0712c11": "句四字此經源是灌頂部中流出要義在諸菩薩",
    "X14n0298_001:0712c12": "萬行中故刪繁而取要也彼第二名只是起教因",
    "X14n0298_001:0712c13": "緣彼第四名中所明義理今大佛頂及如來密因",
    "X14n0298_001:0712c14": "中可攝標題此三宗本已立餘可攝故此是集經",
    "X14n0298_001:0712c15": "之人善巧聯布合聚成文若通收五名為題則義",
    "X14n0298_001:0712c16": "理重繁不雅觀故今順本題直解而已大佛頂者",
    "X14n0298_001:0712c17": "即首楞正定之都名也第一經云有三摩提名大",
    "X14n0298_001:0712c18": "佛頂梵語三摩提又稱三昧譯云正定此是極果",
    "X14n0298_001:0712c19": "中正定原夫首楞一定具含奢摩他等三義修奢",
    "X14n0298_001:0712c20": "等三方證此定故首標於此令人觀名而知體也",
    "X14n0298_001:0712c21": "何謂大大者順正定果體得名窮三際遍十方無",
    "X14n0298_001:0712c22": "始無終非內非外超有無有過量非量本體自大",
    "X14n0298_001:0712c23": "非對小而說大無與等故稱為大古人有以大字",
    "X14n0298_001:0712c24": "作實法解愚謂不然葢大者但顯法體之量具如",
    "X14n0298_001:0713a01": "此大耳又此大字如周易云大哉乾元萬物資始",
    "X14n0298_001:0713a02": "那大哉字是讚辭乾元是實法萬物資始是顯其",
    "X14n0298_001:0713a03": "義耳今題大字亦是讚辭佛頂二字是實法餘二",
    "X14n0298_001:0713a04": "名皆其義耳古人以佛頂作喻解者極失經旨又",
    "X14n0298_001:0713a05": "起信論大具體相用三義與今大字義同大義難",
    "X14n0298_001:0713a06": "思非言可盡也何謂佛頂梵語佛譯云覺此覺即",
    "X14n0298_001:0713a07": "下經所稱性覺性覺即是人人本具靈覺之性此",
    "X14n0298_001:0713a08": "靈覺之性湛然不動故云正定寂而常照照而常",
    "X14n0298_001:0713a09": "寂寂照不二故云性覺而此性覺雖一彼證者有",
    "X14n0298_001:0713a10": "相似分滿之不同今經所顯是圓滿究竟無上果",
    "X14n0298_001:0713a11": "覺故稱佛頂頂是滿義最上之稱然此不離吾心",
    "X14n0298_001:0713a12": "而稱佛頂佛頂即吾心之滿覺故下文標云常住",
    "X14n0298_001:0713a13": "真心是也是知心外無經全經即心非心外別有",
    "X14n0298_001:0713a14": "所說以上約性覺本理解大佛頂也性覺即常住",
    "X14n0298_001:0713a15": "真心故又復將大佛頂三字貫下二名讀之謂大",
    "X14n0298_001:0713a16": "佛頂是如來密因修證了義是諸菩薩萬行首楞",
    "X14n0298_001:0713a17": "嚴須知古人立題之意欲明凡聖同源果因一契",
    "X14n0298_001:0713a18": "故標大佛頂三字於二名之上也△如來密因修",
    "X14n0298_001:0713a19": "證了義者如來二字望下諸菩薩看應知如來是",
    "X14n0298_001:0713a20": "果人也何謂如來此是約理名人故指證理的聖",
    "X14n0298_001:0713a21": "人名曰如來如是空義來是有義空有不二故連",
    "X14n0298_001:0713a22": "名如來又如是寂義來是照義寂照同時故連名",
    "X14n0298_001:0713a23": "如來要知如來二義吾心本有人人可稱如來由",
    "X14n0298_001:0713a24": "佛已證此理故實受如來之稱而眾生雖具此理",
    "X14n0298_001:0713b01": "未曾親證故不敢承當耳又成實論云乘如實道",
    "X14n0298_001:0713b02": "來成正覺亦是約理名人也何謂密因密因約二",
    "X14n0298_001:0713b03": "義解一約顯露二約秘密顯則第一經云十方如",
    "X14n0298_001:0713b04": "來得成菩提妙奢摩他三摩禪那菩提是果妙奢",
    "X14n0298_001:0713b05": "等三是因密因之密即妙奢之妙密則第七經云",
    "X14n0298_001:0713b06": "十方如來因此呪心得成無上正徧知覺呪心即",
    "X14n0298_001:0713b07": "秘密義亦指呪為因也大卒三世諸佛皆修此顯",
    "X14n0298_001:0713b08": "密二因得證菩提故了義者約能詮說此十軸之",
    "X14n0298_001:0713b09": "文是了義非不了義了是究竟非是權乘不究竟",
    "X14n0298_001:0713b10": "義故此一名中教理行證顯明可別如來是理修",
    "X14n0298_001:0713b11": "證是行是證了義是教詳味了字之意隱然通上",
    "X14n0298_001:0713b12": "教理行證四義謂能詮既了所詮亦了亦由所詮",
    "X14n0298_001:0713b13": "了故能詮得了葢教是能詮理行證是所詮故△",
    "X14n0298_001:0713b14": "諸菩薩萬行首楞嚴者諸字有二意若約下經五",
    "X14n0298_001:0713b15": "十五位說即彼為諸若遠及凡夫則上自等覺下",
    "X14n0298_001:0713b16": "及凡夫但解此理分滿同途總稱諸菩薩也葢菩",
    "X14n0298_001:0713b17": "薩義寬故是故上說凡聖同源果因一契乃名諸",
    "X14n0298_001:0713b18": "也菩薩字望上如來看應知菩薩是因人也菩薩",
    "X14n0298_001:0713b19": "是略梵語具云菩提薩埵譯云覺有情菩提是覺",
    "X14n0298_001:0713b20": "薩埵是有情有情即是眾生異稱以自覺覺他得",
    "X14n0298_001:0713b21": "名如云以斯道覺斯民之意又覺而未盡故稱覺",
    "X14n0298_001:0713b22": "有情即分覺義也有情是迷覺中猶有迷故萬行",
    "X14n0298_001:0713b23": "者總舉菩薩所修諸行也行有事理淺深有為無",
    "X14n0298_001:0713b24": "為行名雖多不出六度約開合言之如是乃有八",
    "X14n0298_001:0713c01": "萬及無量之稱今約通途說萬行也行者行也依",
    "X14n0298_001:0713c02": "此道而行不息故首楞嚴是梵語涅槃經云首楞",
    "X14n0298_001:0713c03": "義翻一切事畢竟嚴名堅固謂一切事究竟而得",
    "X14n0298_001:0713c04": "堅固名首楞嚴也一切事即是萬行究者明察義",
    "X14n0298_001:0713c05": "竟者了畢義堅固不壞義言明了一切而本乎一",
    "X14n0298_001:0713c06": "心造極一心而圓照一切皆得無壞無雜故名諸",
    "X14n0298_001:0713c07": "菩薩萬行首楞嚴也又詳味首楞嚴意通兩途說",
    "X14n0298_001:0713c08": "一約行說故云萬行首楞嚴二約一心實義邊說",
    "X14n0298_001:0713c09": "謂不悟一心具足萬行則雖行萬行總是權乘事",
    "X14n0298_001:0713c10": "六度淺近可壞非究竟堅固者也若能明悟一心",
    "X14n0298_001:0713c11": "具足萬行則不起寂光而眾善普會故下經云有",
    "X14n0298_001:0713c12": "三摩提名大佛頂首楞嚴王具足萬行為明證矣",
    "X14n0298_001:0713c13": "經者梵語修多羅譯云契經然諸經論雖單題經",
    "X14n0298_001:0713c14": "字而所指皆云契經謂契理契機說名契經古人",
    "X14n0298_001:0713c15": "云契理則合於二諦契機則符彼三根又古以經",
    "X14n0298_001:0713c16": "字訓法訓常良以人天共仰聖賢同導故訓法也",
    "X14n0298_001:0713c17": "亘古亘今不遷不易故訓常也上十九字按當題",
    "X14n0298_001:0713c18": "是所詮義經之一字是能詮文又按天台以五重",
    "X14n0298_001:0713c19": "玄義釋題則今經準當題以人法為名常住真心",
    "X14n0298_001:0713c20": "為體正定因果為宗破妄顯真為用生酥為教相",
    "X14n0298_001:0713c21": "解題竟。",
    "X14n0298_001:0713c22": "唐天竺三藏法師般剌密諦譯。",
    "X14n0298_001:0713c23": "唐是震旦國號天竺乃西域都名此經來自中宗",
    "X14n0298_001:0713c24": "神龍元年五月二十三日中天竺般剌三藏於廣",
    "X14n0298_001:0714a01": "州制止道場譯出標時所屬故稱唐也天竺者西",
    "X14n0298_001:0714a02": "域記云天竺之稱異議紏紛舊說身篤或云賢豆",
    "X14n0298_001:0714a03": "今從正音宜稱印度梵語印度譯云月月有多名",
    "X14n0298_001:0714a04": "此其一也良以其土聖賢繼軌導凡御物如月照",
    "X14n0298_001:0714a05": "臨因名印度今稱天竺訛也言三藏法師者三藏",
    "X14n0298_001:0714a06": "即經律論也此師善解三藏法故即以是法教人",
    "X14n0298_001:0714a07": "自行化他故稱三藏法師般剌密諦是譯師名譯",
    "X14n0298_001:0714a08": "云極量又云到彼岸譯者周禮云掌四方之語通",
    "X14n0298_001:0714a09": "稱為譯禮記又云東方曰寄南方曰象西方曰狄",
    "X14n0298_001:0714a10": "鞮北方曰譯四皆官名也今以西稱譯者其時西",
    "X14n0298_001:0714a11": "方闕官北官主之故寄稱譯也後仍舊故。",
    "X14n0298_001:0714a12": "烏萇國三藏法師彌伽釋迦譯語。",
    "X14n0298_001:0714a13": "烏萇奘師譯云苑是阿輸迦王苑囿也屬北天竺",
    "X14n0298_001:0714a14": "境彌伽釋迦譯云能降伏譯語者按宋僧傳載譯",
    "X14n0298_001:0714a15": "場職銜有六一宗譯主二筆受三譯語四證梵本",
    "X14n0298_001:0714a16": "五證禪義六潤文是重譯其語故稱譯語。",
    "X14n0298_001:0714a17": "唐中書門下平章事清河房融筆受。",
    "X14n0298_001:0714a18": "中書門下唐二省名平章者謂平和章明國家之",
    "X14n0298_001:0714a19": "政清河漢郡名即今山東東昌府恩縣是也筆受",
    "X14n0298_001:0714a20": "者謂以此方文體筆受其譯而潤色之故曰筆受。",
    "X14n0298_001:0714a21": "明古杭雲棲寺後學沙門　廣莫　直解",
    "X14n0298_001:0714a22": "雲間優婆塞　陳繼儒　校",
    "X14n0298_001:0714a23": "如是我聞一時佛在(至)千二百五十人俱。",
    "X14n0298_001:0714a24": "這一節經集者承佛遺命而置六成就語也昔佛",
    "X14n0298_001:0714b01": "臨涅槃時阿難戀慕悲感憂苦迷悶阿那律陀為",
    "X14n0298_001:0714b02": "阿難言佛將涅槃汝受付囑傳集法藏今當問以",
    "X14n0298_001:0714b03": "後事勿染愛纏負斯勝託阿難答云某為憂苦所",
    "X14n0298_001:0714b04": "昧無能措辭阿那律陀因教以四事為問其第四",
    "X14n0298_001:0714b05": "問云佛涅槃後凡集眾經經首用何等語佛答云",
    "X14n0298_001:0714b06": "經首當置如是我聞等云云故一切經首皆置此",
    "X14n0298_001:0714b07": "語初如是者指法之辭我者阿難自稱聖人無我",
    "X14n0298_001:0714b08": "順世語便故稱為我葢言如此經法我從佛聞簡",
    "X14n0298_001:0714b09": "非臆說故茲解稱直故諸玄義不錄幸無誚焉一",
    "X14n0298_001:0714b10": "時者不定之辭如今人說一且一時之類良以人",
    "X14n0298_001:0714b11": "間天上時分延促不同如人間五十年四王天一",
    "X14n0298_001:0714b12": "晝夜四天五十年忉利天一晝夜自下而上乃至四",
    "X14n0298_001:0714b13": "禪四空天愈高時愈長佛所說經流通上下不可",
    "X14n0298_001:0714b14": "定其時日故汎言一時耳佛指釋迦牟尼佛也佛",
    "X14n0298_001:0714b15": "字從略具云佛陀譯云覺者若單言佛是所覺義",
    "X14n0298_001:0714b16": "加陀字是能覺人今乃指人稱佛也室羅筏是城",
    "X14n0298_001:0714b17": "名一國之都城也譯云豊德或云聞物具四德故",
    "X14n0298_001:0714b18": "謂饒財欲境多聞解脫道德名稱五天共聞故云",
    "X14n0298_001:0714b19": "豊德及聞物也祗洹精舍是佛說經處也祗洹名",
    "X14n0298_001:0714b20": "義集譯云戰勝國太子之名也以初生時父王波",
    "X14n0298_001:0714b21": "斯匿戰勝外國因立美名西域記又云逝多譯云",
    "X14n0298_001:0714b22": "勝林葢前以戰顯勝後以林顯勝總是大子之名",
    "X14n0298_001:0714b23": "長水疏訓洹為林用西域記意則洹與林華梵溷",
    "X14n0298_001:0714b24": "而不明今直作太子名解殊似穩當精舍者謂精",
    "X14n0298_001:0714c01": "修之舍也大比丘眾者聽法之眾也梵語比丘譯",
    "X14n0298_001:0714c02": "有三義一破惡二怖魔三乞士大論釋云比謂破",
    "X14n0298_001:0714c03": "丘謂煩惱能破煩惱惡故又比謂怖丘謂魔以道",
    "X14n0298_001:0714c04": "行能怖魔故又比謂乞丘謂士能乞淨命食以養",
    "X14n0298_001:0714c05": "身故僧之美稱也古例多含不翻仍存梵名大者",
    "X14n0298_001:0714c06": "凡受具戒得稱大僧眾者類也千二百五十人者",
    "X14n0298_001:0714c07": "舉常隨之數也佛初成道先度陳如等五比丘次",
    "X14n0298_001:0714c08": "度迦葉兄弟三人兼徒一千次度舍利弗目犍連",
    "X14n0298_001:0714c09": "二人各兼徒一百次度耶舍等五十人今闕五人",
    "X14n0298_001:0714c10": "但舉大數耳此諸比丘皆先從外道修行一無所",
    "X14n0298_001:0714c11": "證纔遇世尊便證二果感佛恩深常隨佛化因稱",
    "X14n0298_001:0714c12": "常隨眾也俱者師資授受和合共住為俱從如是",
    "X14n0298_001:0714c13": "我聞至此肇師稱為六種成就教乃得興謂信聞",
    "X14n0298_001:0714c14": "時處主眾是也。",
    "X14n0298_001:0714c15": "皆是無漏大阿羅漢(至)拔濟未來越諸塵累。",
    "X14n0298_001:0714c16": "這一節經集家承前以歎內秘實德外現權儀也",
    "X14n0298_001:0714c17": "皆是下一句是總歎所證果位明權儀也佛子下",
    "X14n0298_001:0714c18": "是別歎明實德也漏是滲漏約喻說如器若漏不",
    "X14n0298_001:0714c19": "堪用故今諸比丘是皆不漏道器故稱無漏漏有",
    "X14n0298_001:0714c20": "三種謂欲漏有漏無明漏詳出法界次第初門中",
    "X14n0298_001:0714c21": "阿羅漢是第四果人名含三義一殺賊二應供三",
    "X14n0298_001:0714c22": "不生對上比丘三義蓋比丘修因羅漢證果故大",
    "X14n0298_001:0714c23": "論謂阿羅名賊漢名殺一切煩惱賊殺故一切漏",
    "X14n0298_001:0714c24": "盡應受人天供養故又阿名不羅名生後世中更",
    "X14n0298_001:0715a01": "不生故結使永斷人天共仰故稱為大佛子下二",
    "X14n0298_001:0715a02": "句上句是天竺文法故倒說也迴其文應云住持",
    "X14n0298_001:0715a03": "佛子為順佛子是菩薩通稱意明雖權示羅漢而",
    "X14n0298_001:0715a04": "其內心實住持菩薩位也下句明上句意以能超",
    "X14n0298_001:0715a05": "諸有故住持佛子位也有者着義三界具二十五",
    "X14n0298_001:0715a06": "有略說為三謂欲有色有無色有今能超於有外",
    "X14n0298_001:0715a07": "故稱內實此善超字具二意一若直訓善為能則",
    "X14n0298_001:0715a08": "云能超義淺無味二按勝義解則了有體即中中",
    "X14n0298_001:0715a09": "中流入故稱善超能於下二句承上句意謂雖超",
    "X14n0298_001:0715a10": "諸有亦不離諸國土中往返遊化而諸國土有染",
    "X14n0298_001:0715a11": "有淨有正有倒如華嚴世界品說無量差別則彼",
    "X14n0298_001:0715a12": "國土所有眾生亦有無量差別此諸比丘隨類現",
    "X14n0298_001:0715a13": "形不起滅定而現諸威儀威儀二字其義亦寬律",
    "X14n0298_001:0715a14": "中有三千八萬之說皆能現行有威可畏有儀可",
    "X14n0298_001:0715a15": "則故然又異類中行雜緣內轉隨機適化稱理圓",
    "X14n0298_001:0715a16": "收須知菩薩無一定威儀今現比丘此其一也從",
    "X14n0298_001:0715a17": "佛下二句亦承上說謂已成就威儀堪從佛化轉",
    "X14n0298_001:0715a18": "輪者約喻說即喻說法有轉識成智摧邪軌正之",
    "X14n0298_001:0715a19": "義故如轉輪下句謂非但現世從化抑亦堪囑後",
    "X14n0298_001:0715a20": "事妙者謂雖受遺囑實忘彼我能所之相說法如",
    "X14n0298_001:0715a21": "幻度生同空故稱為妙與善超義同如下經云佛",
    "X14n0298_001:0715a22": "告阿難汝當留願入末法中傳持聖教化諸眾生",
    "X14n0298_001:0715a23": "出生死苦得涅槃即遺囑之事也嚴淨下二句亦",
    "X14n0298_001:0715a24": "承上說嚴是堅固淨是不染毗尼戒之總名也譯",
    "X14n0298_001:0715b01": "云善治以自治婬怒癡亦治眾生惡故下句弘是",
    "X14n0298_001:0715b02": "大範是軌範謂末世行道必自堅持淨戒然後可",
    "X14n0298_001:0715b03": "為三界眾生之師範師範既嚴受化必普故稱為",
    "X14n0298_001:0715b04": "弘應身下二句亦承上說謂既能垂範三界則隨",
    "X14n0298_001:0715b05": "類普應不拘比丘一相也如前威儀中說是則何",
    "X14n0298_001:0715b06": "生不度何縛不解故云度脫拔濟下二句亦承上",
    "X14n0298_001:0715b07": "說悲化無盡窮未來際拔其苦惱濟彼沉溺下句",
    "X14n0298_001:0715b08": "越是超越塵屬見惑累屬思惑長水疏云此經在",
    "X14n0298_001:0715b09": "法華後涅槃前說故序歎聲聞非約小行以應身",
    "X14n0298_001:0715b10": "無量度脫眾生等義法華已前無此歎故又云聲",
    "X14n0298_001:0715b11": "聞入實法華已前亦無顯露應知此經法華後說",
    "X14n0298_001:0715b12": "然按今文是歎內秘大行之事與楞伽三種阿羅",
    "X14n0298_001:0715b13": "漢一實二權二權者謂菩薩化化佛化化今義同",
    "X14n0298_001:0715b14": "彼菩薩化也既云菩薩化化寧非入實何得云法",
    "X14n0298_001:0715b15": "華前無此歎耶他經亦有之安得謂無但不細討",
    "X14n0298_001:0715b16": "耳強前歸後殊非正論又此歎德是佛滅後集經",
    "X14n0298_001:0715b17": "之人已聞法華開顯之實故引後分義歎以通從",
    "X14n0298_001:0715b18": "別攝後歸前故作此歎耳。",
    "X14n0298_001:0715b19": "其名曰大智舍利弗(至)優波尼沙陀等而為上首。",
    "X14n0298_001:0715b20": "這一節經承前歎德以標千二上首之名也諸經",
    "X14n0298_001:0715b21": "集眾例明三乘此聲聞眾也其名曰者是經家語",
    "X14n0298_001:0715b22": "大智下正列其名不能備舉但例上首數人而已",
    "X14n0298_001:0715b23": "梵語舍利弗譯云鶖子或云身子舍利是鶖鳥名",
    "X14n0298_001:0715b24": "鶖鷺屬弗是子涅槃經云舍利弗母名舍利因母",
    "X14n0298_001:0715c01": "立名故又云此女好形身身之所生故名身子增",
    "X14n0298_001:0715c02": "一阿含經云我佛法中智慧無雙決了諸疑舍利",
    "X14n0298_001:0715c03": "弗第一故稱大智摩訶目犍連者摩訶譯云大目",
    "X14n0298_001:0715c04": "犍連譯云菜菔根其先好食此故即成姓氏名拘",
    "X14n0298_001:0715c05": "律陀拘律陀是樹名父母禱此樹而生遂以名焉",
    "X14n0298_001:0715c06": "增一云神通第一摩訶俱絺羅譯云大膝論師婆",
    "X14n0298_001:0715c07": "陀羅所生之子膝骨麤大故是舍利弗之母舅也",
    "X14n0298_001:0715c08": "增一云論議第一富樓那彌多羅尼子者富樓那",
    "X14n0298_001:0715c09": "譯云滿願彌多羅譯云慈尼是女聲其父於江邊",
    "X14n0298_001:0715c10": "禱梵天而生父願得滿故稱滿願子母名為慈故",
    "X14n0298_001:0715c11": "又稱滿慈子連父母為名此於如來說法人中最",
    "X14n0298_001:0715c12": "為第一須菩提者譯云善吉其生之日家室忽空",
    "X14n0298_001:0715c13": "父母驚異請師占之占云此是吉相因名善吉以",
    "X14n0298_001:0715c14": "家忽空又名空生增一云解空第一優波尼沙陀",
    "X14n0298_001:0715c15": "者譯云塵性空以觀塵性空而得道故等者等餘",
    "X14n0298_001:0715c16": "比丘也經文尚略等以該之上首者為千二之冠",
    "X14n0298_001:0715c17": "綱領之謂也詳夫此經非智莫入故列名先舍利",
    "X14n0298_001:0715c18": "弗決是非選圓通結經名皆尚乎智故推文殊彼",
    "X14n0298_001:0715c19": "此一意耳。",
    "X14n0298_001:0715c20": "復有無量辟支無學并其初心同來佛所。",
    "X14n0298_001:0715c21": "這一節經集者承前集眾次列緣覺眾也良以辟",
    "X14n0298_001:0715c22": "支勝前聲聞另為一類是名中乘故云復有梵語",
    "X14n0298_001:0715c23": "具云辟支迦羅譯云緣覺或云獨覺從佛修十二",
    "X14n0298_001:0715c24": "因緣觀其生起還滅得證無生是名緣覺若出無",
    "X14n0298_001:0716a01": "佛世自悟無生名為獨覺又獨覺有二類一則宴",
    "X14n0298_001:0716a02": "處山林樂獨善寂不假徒眾獨善其身者也一則",
    "X14n0298_001:0716a03": "師徒訓化部黨隨行今文乃部行類也稱無學者",
    "X14n0298_001:0716a04": "謂已得果證更無所學故初心者謂初觀生理未",
    "X14n0298_001:0716a05": "深入故即是部黨遇佛回向者也名分緣獨所證",
    "X14n0298_001:0716a06": "是一故列為一也以其不常隨佛因時暫往故云",
    "X14n0298_001:0716a07": "同來佛所長水疏云自此以上判為通序若按諸",
    "X14n0298_001:0716a08": "經列眾具有三乘今止二乘闕菩薩眾若據後文",
    "X14n0298_001:0716a09": "恒沙菩薩來聚道場文殊師利而為上首似成通",
    "X14n0298_001:0716a10": "序中所列菩薩之眾上首字與前聲聞上首相應",
    "X14n0298_001:0716a11": "則當連在緣起序後此必經文倒置譯場之誤也",
    "X14n0298_001:0716a12": "下文休夏自恣別為今經緣起古又稱別序對前",
    "X14n0298_001:0716a13": "通故凡一切經各有緣起如金剛乞食法華放光",
    "X14n0298_001:0716a14": "今經以自恣誤墮各從其緣而發起故。",
    "X14n0298_001:0716a15": "屬諸比丘休夏自恣(至)欽奉慈嚴將求密義。",
    "X14n0298_001:0716a16": "這一節經集家承前通序之後以明此經之緣起",
    "X14n0298_001:0716a17": "也屬者會也遇也諸比丘者即所集聲聞眾也又",
    "X14n0298_001:0716a18": "指凡受具戒者而言休是解解夏者佛制比丘夏",
    "X14n0298_001:0716a19": "坐安居從四月十六日起至七月十五日止諸比",
    "X14n0298_001:0716a20": "丘各擇淨處或五人或十人結制安居三月無由",
    "X14n0298_001:0716a21": "覲佛至七月十五解制方趨佛所此三月安居諸",
    "X14n0298_001:0716a22": "比丘各於心中或有得失向佛咨請決疑甄別是",
    "X14n0298_001:0716a23": "非或自有過愆則於僧中向佛懺悔又或自不能",
    "X14n0298_001:0716a24": "覺恣任僧舉懺令清淨故稱自恣自恣律開三日",
    "X14n0298_001:0716b01": "謂七月十四十五十六也十方下明他方因時所",
    "X14n0298_001:0716b02": "集之菩薩長水疏即指結夏諸處為十方則局矣",
    "X14n0298_001:0716b03": "經文明言十方菩薩自恣乃三乘勝會豈無十方",
    "X14n0298_001:0716b04": "雲集之眾必指他方來者為通也咨決心疑者咨",
    "X14n0298_001:0716b05": "是咨請在菩薩邊說決是決擇在佛邊說欽奉慈",
    "X14n0298_001:0716b06": "嚴者欽是欽敬奉是供奉只此欽奉二字具攝身",
    "X14n0298_001:0716b07": "口意三業欽敬則息言屏意拱奉則掬躬瞻仰此",
    "X14n0298_001:0716b08": "為三乘問道之儀也慈嚴者集家顯佛二德也溫",
    "X14n0298_001:0716b09": "陵解云慈以恩言嚴以威言良由世尊有恩可恃",
    "X14n0298_001:0716b10": "有威可畏恩是攝受德威是折伏德也將求密義",
    "X14n0298_001:0716b11": "者按當文說即是咨決心疑之密義也密是妙意",
    "X14n0298_001:0716b12": "能決心疑故稱為妙將者請儀雖具未敢致言故",
    "X14n0298_001:0716b13": "云將求。",
    "X14n0298_001:0716b14": "即時如來敷座宴安(至)迦陵仙音徧十方界。",
    "X14n0298_001:0716b15": "這一節經集家明佛酬機順化之意也即時者即",
    "X14n0298_001:0716b16": "彼三乘眾集之時也敷是展意座是坐具謂展坐",
    "X14n0298_001:0716b17": "具而坐也宴安是定佛將說法必先入定佛之常",
    "X14n0298_001:0716b18": "儀也諸會者指三乘八部在家出家同會佛所故",
    "X14n0298_001:0716b19": "言諸會宣示深奧者即所求之密義以深奧故密",
    "X14n0298_001:0716b20": "也世尊順彼所求而宣示之長水疏云如法華先",
    "X14n0298_001:0716b21": "說無量義經為一乘之本今經亦復如是必有經",
    "X14n0298_001:0716b22": "目隱而未見也筵是席謂說法之席也清眾者謂",
    "X14n0298_001:0716b23": "聽法之眾清淨無染也自疑難釋因佛決之前所",
    "X14n0298_001:0716b24": "未聞故稱未曾有以未曾有故稱深奧迦陵是略",
    "X14n0298_001:0716c01": "梵語具云迦陵頻伽鳥名也譯云好音鳥大論云",
    "X14n0298_001:0716c02": "迦陵頻伽鳥在鷇中未出發聲微妙勝於餘鳥如",
    "X14n0298_001:0716c03": "是美音若天若人緊那羅等無能及者唯佛音如",
    "X14n0298_001:0716c04": "之故取譬也仙音者仙是妙意又彼仙人有變化",
    "X14n0298_001:0716c05": "能如佛一音演說眾生隨類各解如仙之化故稱",
    "X14n0298_001:0716c06": "仙音佛音徧十方界則彼鳥聲不如但取其清婉",
    "X14n0298_001:0716c07": "悅意略取況耳遍界之音如目犍連逞其神通極",
    "X14n0298_001:0716c08": "西方恒沙世界聽佛音聲尚如對面餘方亦然故",
    "X14n0298_001:0716c09": "稱遍十方界詳如大論說。",
    "X14n0298_001:0716c10": "恒沙菩薩來聚道場文殊師利而為上首。",
    "X14n0298_001:0716c11": "這一節經經家明他方雲集之眾如恒沙之多也",
    "X14n0298_001:0716c12": "菩薩雖恒沙之多必以實智冠其首故以文殊為",
    "X14n0298_001:0716c13": "上首也恒沙者恒是天竺河名具云恒伽又云殑",
    "X14n0298_001:0716c14": "伽譯云天堂來源出阿耨達池但明出處高遠實",
    "X14n0298_001:0716c15": "非天上來也此河廣四十里其沙如麵之細佛近",
    "X14n0298_001:0716c16": "此河是故多引為喻也文殊師利譯云妙吉祥又",
    "X14n0298_001:0716c17": "云妙德德即吉祥意前云十方明來處也今云恒",
    "X14n0298_001:0716c18": "沙明其數也文殊表實智於此會中為擇法主故",
    "X14n0298_001:0716c19": "居上首。",
    "X14n0298_001:0716c20": "時波斯匿王為其父王(至)及阿羅漢應諸齋主。",
    "X14n0298_001:0716c21": "這一節經集者承次以明自恣法會王臣設供之",
    "X14n0298_001:0716c22": "緣也時者自恣時也波斯匿是室羅筏國王名梵",
    "X14n0298_001:0716c23": "語波斯匿譯云勝軍諱日營齋者長水疏云先王",
    "X14n0298_001:0716c24": "崩日忌諱之辰諱忌也忌舉吉事避其名也吳興",
    "X14n0298_001:0717a01": "解引祭義云忌日必哀稱諱如見親也營是經營",
    "X14n0298_001:0717a02": "修設之意齋是必齋以盤餐之食齋心而供養之",
    "X14n0298_001:0717a03": "故稱為齋宮掖者正宮之側室也如人肘掖故請",
    "X14n0298_001:0717a04": "佛宮掖而云自迎者國王至尊不委臣下而自迎",
    "X14n0298_001:0717a05": "之敬之至也珍是貴重意古有八珍之饌以烹炮",
    "X14n0298_001:0717a06": "膾炙為世所尚周禮云膳夫掌王者之羞方言曰",
    "X14n0298_001:0717a07": "羞熟食也無上妙味者謂食美更無可上美之至",
    "X14n0298_001:0717a08": "也大率天竺以醍醐為上味故王之請佛必兼菩",
    "X14n0298_001:0717a09": "薩皆親延也又室羅城中長者居士尊姓之家欽",
    "X14n0298_001:0717a10": "仰自恣意謂功必倍於尋常是故同時飯僧也佇",
    "X14n0298_001:0717a11": "者翹足而望也佛為世間大慈悲父人皆佇望佛",
    "X14n0298_001:0717a12": "應其供佛敬其王必應王請因勑文殊分領三乘",
    "X14n0298_001:0717a13": "之眾應諸齋主勑者上命其下也以十德具足說",
    "X14n0298_001:0717a14": "名長者以清淨自守說名居士。",
    "X14n0298_001:0717a15": "唯有阿難先受別請(至)途中獨歸其日無供。",
    "X14n0298_001:0717a16": "這一節經集者將明阿難誤墮之緣也次第漸明",
    "X14n0298_001:0717a17": "先受別請歸途無供以為誤墮初起情實昭著心",
    "X14n0298_001:0717a18": "目敘事有法可為善筆也梵語阿難大論譯云歡",
    "X14n0298_001:0717a19": "喜斛飯王之子佛之從弟也佛成道日生其父遣",
    "X14n0298_001:0717a20": "使報淨飯王云貴弟生男王心歡喜乃云今日大",
    "X14n0298_001:0717a21": "吉佛今成道弟又生男與來使言傳語此兒當名",
    "X14n0298_001:0717a22": "阿難舉國欣慶又云慶喜年二十歲佛度令出家",
    "X14n0298_001:0717a23": "增一云多聞第一別請者謂別有事緣而請不同",
    "X14n0298_001:0717a24": "眾故葢別請在自恣之先而阿難本有不受別請",
    "X14n0298_001:0717b01": "之願故知此請必非齋施又此別請且遠未還故",
    "X14n0298_001:0717b02": "自恣時不遑僧次也遑暇也不暇於僧次第中故",
    "X14n0298_001:0717b03": "律明比丘遠遊兼人及己軌正必三一上座二阿",
    "X14n0298_001:0717b04": "闍黎及自為三也上座者謂臘高德邁足為我師",
    "X14n0298_001:0717b05": "者名曰上座阿闍黎譯云軌範師以能紏正弟子",
    "X14n0298_001:0717b06": "行故名軌範也今阿難偶值他緣事必倉卒故無",
    "X14n0298_001:0717b07": "二師途中獨歸無供之語正為生起下文乞食誤",
    "X14n0298_001:0717b08": "墮之由也。",
    "X14n0298_001:0717b09": "即時阿難執持應器(至)圓成一切眾生無量功德。",
    "X14n0298_001:0717b10": "這一節經集者仍次以明阿難現行乞食之立心",
    "X14n0298_001:0717b11": "也觀夫阿難所發之心正是耻小慕大宛然方等",
    "X14n0298_001:0717b12": "法相人何不識別為穿鑿支離前後教眼何在此",
    "X14n0298_001:0717b13": "節是當機發行之始創教之緣學者研明於此則",
    "X14n0298_001:0717b14": "知定屬方等無疑矣即時者無供之時也應器是",
    "X14n0298_001:0717b15": "鉢梵語鉢多羅譯云應量器發軫云應法之器也",
    "X14n0298_001:0717b16": "謂體色量三皆須應法故稱應器阿難持鉢於所",
    "X14n0298_001:0717b17": "經遊城中次第循乞次第即不擇貴賤尊卑貧富",
    "X14n0298_001:0717b18": "淨穢之意循即隨緣之意葢其行乞之心初慕平",
    "X14n0298_001:0717b19": "等而耻不均故欲乞彼未曾行施之人向福田植",
    "X14n0298_001:0717b20": "因以其行施最後故稱最後檀越檀越者名義集",
    "X14n0298_001:0717b21": "云檀是檀那譯云布施越是施之福報謂超越貧",
    "X14n0298_001:0717b22": "窮海故然彼最後行施之人慳惜難化阿難耻小",
    "X14n0298_001:0717b23": "慕大難行能行故求此輩以為齋主無問下正明",
    "X14n0298_001:0717b24": "平等行乞之相淨穢二字是總稱剎利下是別顯",
    "X14n0298_001:0717c01": "剎利尊姓之家是淨旃陀羅婬酒屠殺之類是穢",
    "X14n0298_001:0717c02": "剎利具云剎帝利譯云王族天竺有四尊姓一婆",
    "X14n0298_001:0717c03": "羅門二剎帝利三毗舍四首陀四皆自計從梵天",
    "X14n0298_001:0717c04": "生故今文但舉其一影帶餘三旃陀羅譯云嚴幟",
    "X14n0298_001:0717c05": "以惡幟自嚴故法顯傳云旃陀羅名為惡人與人",
    "X14n0298_001:0717c06": "別居入城市則擊竹自異人見而避之若不爾者",
    "X14n0298_001:0717c07": "王必加罪如此方勸善徵惡之意也方行等慈者",
    "X14n0298_001:0717c08": "方是方法法佛平等行慈之意不擇正是平等微",
    "X14n0298_001:0717c09": "賤對上尊姓字謂不擇貴賤而行乞也下句出上",
    "X14n0298_001:0717c10": "意云阿難發意圓成一切眾生無量功德故一切",
    "X14n0298_001:0717c11": "眾生即指上貴賤淨穢等也問祗一行施何能即",
    "X14n0298_001:0717c12": "具無量功德答有深意存焉如維摩經云於食等",
    "X14n0298_001:0717c13": "者於法亦等若此平等行施達三輪空稱一實相",
    "X14n0298_001:0717c14": "則一行一切行一行一功德一功德中具足無量",
    "X14n0298_001:0717c15": "功德不亦宜乎今文簡略須知尊字影含卑意賤",
    "X14n0298_001:0717c16": "字影含貴意貴賤中影含貧富意既稱等慈豈簡",
    "X14n0298_001:0717c17": "善惡有緣無緣冤親等耶讀此文者自能默融等",
    "X14n0298_001:0717c18": "意可也。",
    "X14n0298_001:0717c19": "阿難已知如來世尊(至)開闡無遮度諸疑謗。",
    "X14n0298_001:0717c20": "這一節經集家述序阿難引佛昔訶不均之事證",
    "X14n0298_001:0717c21": "今平等當行也如來世尊是佛十號之二世尊者",
    "X14n0298_001:0717c22": "謂佛大慈普覆為世所尊以九法界俱稱為世俱",
    "X14n0298_001:0717c23": "稱眾生故須菩提見前解大迦葉者具云摩訶迦",
    "X14n0298_001:0717c24": "葉波譯云大飲光飲光因緣出第五經圓通章簡",
    "X14n0298_001:0718a01": "非三迦葉故加大言良由須菩提乞食捨貧從富",
    "X14n0298_001:0718a02": "以不惱苦眾生故迦葉則捨富從貧以令貧者植",
    "X14n0298_001:0718a03": "施因故二俱好心但由分別故訶不均因緣出維",
    "X14n0298_001:0718a04": "摩經彼經本為居士所訶今經稱如來訶者順時",
    "X14n0298_001:0718a05": "適化寄緣策引安知如來不訶耶此正明方等彈",
    "X14n0298_001:0718a06": "偏歎大之意心不均平是彈偏開闡無遮是歎大",
    "X14n0298_001:0718a07": "無遮者謂無遮限也上二尊者俱有遮限故被訶",
    "X14n0298_001:0718a08": "責是以阿難發意開闡平等無遮之心而度彼疑",
    "X14n0298_001:0718a09": "謗之人也。",
    "X14n0298_001:0718a10": "經彼城隍徐步郭門嚴整威儀肅恭齋法。",
    "X14n0298_001:0718a11": "這一節經集家述明阿難乞食經遊之儀也上二",
    "X14n0298_001:0718a12": "句明所遊之儀下二句明齋法之儀經是經歷隍",
    "X14n0298_001:0718a13": "是城壍郭門即城門也徐步是威儀乞食威儀者",
    "X14n0298_001:0718a14": "謂著衣持鉢安祥徐步不左右顧視得之不喜不",
    "X14n0298_001:0718a15": "得不嗔兼以慈慧鑑機正容悟物此謂乞食威儀",
    "X14n0298_001:0718a16": "也嚴是莊重整是整齋肅是端肅恭是恭謹此謂",
    "X14n0298_001:0718a17": "齋法之威儀也齋法者請觀音疏云齋者齊也齊",
    "X14n0298_001:0718a18": "身口業故又齋者秪是中道日中食也中後不得",
    "X14n0298_001:0718a19": "食者表中道法界外更無別法中前得食者謂雖",
    "X14n0298_001:0718a20": "非中道以表中道之前方便相似中道乃有證義",
    "X14n0298_001:0718a21": "故得食也此謂受齋之法今阿難肅恭此法而行",
    "X14n0298_001:0718a22": "乞也。",
    "X14n0298_001:0718a23": "爾時阿難因乞食次(至)婬躬撫摩將毀戒體。",
    "X14n0298_001:0718a24": "這一節經集者承前不擇之意此正明誤墮之緣",
    "X14n0298_001:0718b01": "也爾時者次第乞食之時也由不擇故經歷婬室",
    "X14n0298_001:0718b02": "遭遇也大幻術者以梵天所傳故大本是惡邪誑",
    "X14n0298_001:0718b03": "惑變幻之術故稱幻術術法也秪一惡呪耳下文",
    "X14n0298_001:0718b04": "云惡呪消滅是也詳此術意不但攝婬而已凡諸",
    "X14n0298_001:0718b05": "軍陣劫殺之事多可為之故稱大幻術也摩登伽",
    "X14n0298_001:0718b06": "長水疏云義翻本性引下經性比丘尼為證故翻",
    "X14n0298_001:0718b07": "性也性是婬習之性非真性也娑毗迦羅譯云黃",
    "X14n0298_001:0718b08": "頭仙人之名此仙得彼先世梵天所傳之呪轉教",
    "X14n0298_001:0718b09": "摩登伽女登伽乃以此呪攝持阿難入乎婬室言",
    "X14n0298_001:0718b10": "婬席者謂室中陳列皆是婬具凡諸美觀能動婬",
    "X14n0298_001:0718b11": "心故稱婬席婬躬撫摩者婬躬指登伽說舉措多",
    "X14n0298_001:0718b12": "是婬態故稱婬躬撫摩者謂登伽逼近阿難撫觸",
    "X14n0298_001:0718b13": "捫摩將毀阿難之戒體也戒體對上婬躬看尊者",
    "X14n0298_001:0718b14": "受具足戒諸戒依身而持故稱戒體支戒雖昏根",
    "X14n0298_001:0718b15": "本不動正在窘迫故稱將毀下經云心清淨故尚",
    "X14n0298_001:0718b16": "未淪溺可證也。",
    "X14n0298_001:0718b17": "如來知彼婬術所加(至)俱來隨佛願聞法要。",
    "X14n0298_001:0718b18": "這一節經集家述敘如來往護之慈以開楞嚴之",
    "X14n0298_001:0718b19": "蹊徑也如來在室羅王宮阿難在所遊誤墮不知",
    "X14n0298_001:0718b20": "隔越幾許途程佛眼能見佛智能知今以知影見",
    "X14n0298_001:0718b21": "也葢登伽動身發語運心三業惡露盡在如來知",
    "X14n0298_001:0718b22": "見之中無不明了是故齋畢旋歸旋歸者歸之促",
    "X14n0298_001:0718b23": "也如來受齋常儀齋畢說法從容而歸今日旋歸",
    "X14n0298_001:0718b24": "諸王臣輩疑必有由是故俱來隨佛願聞法要法",
    "X14n0298_001:0718c01": "要者大法之要領也。",
    "X14n0298_001:0718c02": "于時世尊頂放百寶(至)結加趺坐宣說神呪。",
    "X14n0298_001:0718c03": "這一節經集家述明世尊歸園說呪往護之慈軌",
    "X14n0298_001:0718c04": "也于時者世尊歸而敷座眾集之時也佛將宣呪",
    "X14n0298_001:0718c05": "先放頂光具百寶色言無畏者謂百寶色光能破",
    "X14n0298_001:0718c06": "一切幽闇惡邪逢之悉消殞故能使一切畏而不",
    "X14n0298_001:0718c07": "畏一切故稱無畏百寶光者光明是光之體百寶",
    "X14n0298_001:0718c08": "色是光之相蓮華現佛是光之用這體相用總出",
    "X14n0298_001:0718c09": "於大佛頂常住心中是故光從頂出光現蓮華華",
    "X14n0298_001:0718c10": "嚴化佛此即宣呪之慈軌也詳夫法不孤起意託",
    "X14n0298_001:0718c11": "象明本佛示默而化佛說者意表法佛本然無說",
    "X14n0298_001:0718c12": "無示以無相現相無說示說一真湛寂萬化冥通",
    "X14n0298_001:0718c13": "如幻智力不動斯周一經大旨意見於此。",
    "X14n0298_001:0718c14": "勑文殊師利將呪往護(至)及摩登伽歸來佛所。",
    "X14n0298_001:0718c15": "這一節經集家述明往護勸歸以結緣序之益也",
    "X14n0298_001:0718c16": "緣起序分止此勑者上以命下之言將是持意呪",
    "X14n0298_001:0718c17": "由化佛言宣勑乃本佛使命但以口授原無文字",
    "X14n0298_001:0718c18": "持則文殊心持往護阿難真呪一至幻呪遂銷真",
    "X14n0298_001:0718c19": "能破幻善能除惡提是提拔文殊向愛欲坑中提",
    "X14n0298_001:0718c20": "拔阿難獎是獎勸登伽不遂欲心羞慚惶怖文殊",
    "X14n0298_001:0718c21": "以善言獎諭方便制伏其惡心權宜策發其善念",
    "X14n0298_001:0718c22": "登伽且仗神呪威力冥資其益即得果證故能同",
    "X14n0298_001:0718c23": "歸佛所下經云彼尚婬女無心修行神力冥資速",
    "X14n0298_001:0718c24": "證無學是也下起正宗分。",
    "X14n0298_001:0719a01": "阿難見佛頂禮悲泣(至)三摩禪那最初方便。",
    "X14n0298_001:0719a02": "這一節經正明阿難出愛欲坑到無為岸責躬歸",
    "X14n0298_001:0719a03": "咎於多聞因請無漏道定之義也阿難下六句猶",
    "X14n0298_001:0719a04": "是集家語十方下方是阿難當機發問之言從前",
    "X14n0298_001:0719a05": "如是我聞至此皆是集者之辭此下纔起師資問",
    "X14n0298_001:0719a06": "答機教相扣成山初簣自此發軔學者應知阿難",
    "X14n0298_001:0719a07": "也大奇何故一見佛便自歸咎多聞識得自己受",
    "X14n0298_001:0719a08": "病的根源開口便請妙奢摩他等然則多聞是病",
    "X14n0298_001:0719a09": "妙定為藥一經之破顯唯在此耳詳玩此經大意",
    "X14n0298_001:0719a10": "葢在抑慧揚定使行人均而不偏也大抵行人偏",
    "X14n0298_001:0719a11": "於慧則狂偏於定則癡不狂不癡要在定慧均修",
    "X14n0298_001:0719a12": "耳是故此經緣起由阿難偏於多聞多聞屬慧故",
    "X14n0298_001:0719a13": "定力不足遭斯邪染且說從無始來則非一生兩",
    "X14n0298_001:0719a14": "生所積多聞法華亦云阿難憶持過去無量百千",
    "X14n0298_001:0719a15": "萬億諸佛法藏故今云無始也下經佛責云汝雖",
    "X14n0298_001:0719a16": "歷劫憶持如來秘密妙嚴不如一日修無漏業即",
    "X14n0298_001:0719a17": "抑揚之意耳然亦多聞之病從耳根起下選耳根",
    "X14n0298_001:0719a18": "圓通為阿難最初方便良有以也葢以循聲流轉",
    "X14n0298_001:0719a19": "而成其病下則使之旋倒聞機以復其湛藥病相",
    "X14n0298_001:0719a20": "因昭如日星諒無議矣然又多聞之病不獨阿難",
    "X14n0298_001:0719a21": "此娑婆世界眾生皆墮此病故曰此方真教體清",
    "X14n0298_001:0719a22": "淨在音聞今阿難畜聞成過因請道定之藥以治",
    "X14n0298_001:0719a23": "之也十方下正請道定菩提是道奢摩他等是定",
    "X14n0298_001:0719a24": "道由定成故梵語菩提譯云覺又云道道即覺故",
    "X14n0298_001:0719b01": "此指如來自證無上至極之道而言奢摩他譯云",
    "X14n0298_001:0719b02": "止止者古師訓為制止亦名止息又云心性之理",
    "X14n0298_001:0719b03": "常自不動故名為止止義多途略出三意一體真",
    "X14n0298_001:0719b04": "止謂體達無明顛倒之妄即是實相之真故名體",
    "X14n0298_001:0719b05": "真止二方便隨緣止方便即是善巧曲成之意謂",
    "X14n0298_001:0719b06": "隨緣歷境安心不動故名方便隨緣止三息二邊",
    "X14n0298_001:0719b07": "分別止謂不分別真俗有無等二邊不分別即是",
    "X14n0298_001:0719b08": "止息故名息二邊分別止梵語三摩具云三摩鉢",
    "X14n0298_001:0719b09": "提譯云觀觀是照了之意謂照了一念心中即具",
    "X14n0298_001:0719b10": "三觀之義觀中亦自有三意一空觀空者蕩相之",
    "X14n0298_001:0719b11": "意謂觀現前一念之心不在內外中間三處畢竟",
    "X14n0298_001:0719b12": "無心可得故名為空由觀一念空故一空一切空",
    "X14n0298_001:0719b13": "無假無中無不空三相皆蕩是畢竟空故名空觀",
    "X14n0298_001:0719b14": "二假觀假者指有邊說雖有非真非真即是假有謂",
    "X14n0298_001:0719b15": "觀現前一念之心具足三千性相故名為假由觀",
    "X14n0298_001:0719b16": "一念假故一假一切假無空無中無不假三相皆",
    "X14n0298_001:0719b17": "立即為妙假故名假觀三中觀中即中正絕二邊",
    "X14n0298_001:0719b18": "對待之意謂觀現前一念之心非空非假即空即",
    "X14n0298_001:0719b19": "假非即不二故名為中由觀一念中故一中一切",
    "X14n0298_001:0719b20": "中無空無假無不中三相絕待是為圓中故名中",
    "X14n0298_001:0719b21": "觀梵語禪那譯云靜慮靜即是止慮即是觀止與",
    "X14n0298_001:0719b22": "觀不一不異非同非別故聯名靜慮圓融具是平",
    "X14n0298_001:0719b23": "等住持是謂禪那之實相也或問上二義各具三",
    "X14n0298_001:0719b24": "意今禪那中不言具三何也答涅槃疏云禪那亦",
    "X14n0298_001:0719c01": "云等持葢禪那無別有體即等持上二不令偏倚",
    "X14n0298_001:0719c02": "即禪那義也故不復言三夫此奢摩等三者舉一",
    "X14n0298_001:0719c03": "即三言三體一非一非三能三能一即現前一念",
    "X14n0298_001:0719c04": "心中具足如斯妙義故稱為妙即這妙字貫下二",
    "X14n0298_001:0719c05": "名謂妙奢摩他妙三摩妙禪那三義皆妙是圓融",
    "X14n0298_001:0719c06": "三觀非隔別義故或問三止三觀圓義可知然於",
    "X14n0298_001:0719c07": "此經的指何者為所觀境耶答曰下文佛徵發心",
    "X14n0298_001:0719c08": "見相即以心見二義為所觀境今云現前一念即",
    "X14n0298_001:0719c09": "境故雖稱妄境本具三諦義故能觀所觀二俱不",
    "X14n0298_001:0719c10": "離一心故如止觀中說今文甚略當以圓心會之",
    "X14n0298_001:0719c11": "非言可盡也然此三義是今經心法緊要妙旨故",
    "X14n0298_001:0719c12": "詳解於此讀者毋厭其繁可也然此三義乃成佛",
    "X14n0298_001:0719c13": "必由此得如云出必由戶三藏十二部凡一切經",
    "X14n0298_001:0719c14": "論無不發明此三觀之妙是喫緊心法然今上文",
    "X14n0298_001:0719c15": "諸佛所成菩提是果妙奢等三是因修此因方證",
    "X14n0298_001:0719c16": "得菩提果體是以題中稱密因者此也然又菩提",
    "X14n0298_001:0719c17": "果體即是首楞妙定而妙定即是常住真心一法",
    "X14n0298_001:0719c18": "千名應緣立號耳下經二十五圓通是酬最初方",
    "X14n0298_001:0719c19": "便之請葢此最初方便又是入妙奢等之初心方",
    "X14n0298_001:0719c20": "便也然知二十五圓通總名最初方便由此方耳",
    "X14n0298_001:0719c21": "根利故特選耳根圓通以逗此方之機以應多聞",
    "X14n0298_001:0719c22": "之病也又此阿難一問意含理行證三要妙奢等",
    "X14n0298_001:0719c23": "三是理最初方便是行既有所行必有所證影顯",
    "X14n0298_001:0719c24": "於行中耳一經玄旨並出於此約答意次第且標",
    "X14n0298_001:0720a01": "此節為理門初要。",
    "X14n0298_001:0720a02": "於時復有恒沙菩薩(至)退坐默然承受聖旨。",
    "X14n0298_001:0720a03": "這一節經集家述諸所集之眾樂聞此請默坐息",
    "X14n0298_001:0720a04": "心待受聖旨也言退坐者阿難問畢自應接足致",
    "X14n0298_001:0720a05": "禮眾從請主起禮禮畢退歸本座而坐故云退坐",
    "X14n0298_001:0720a06": "默然是息心定之意也前文齋畢旋歸有諸王臣",
    "X14n0298_001:0720a07": "今此不舉略也。",
    "X14n0298_001:0720a08": "佛告阿難汝我同氣(至)頓捨世間深重恩愛。",
    "X14n0298_001:0720a09": "這一節經世尊將酬所請且從其發心見相處徵",
    "X14n0298_001:0720a10": "詰其妄也發露他受病根由以為破顯本據阿難",
    "X14n0298_001:0720a11": "是斛飯王子佛之堂弟其祖一脉故云同氣父母",
    "X14n0298_001:0720a12": "為天倫是倫匹儒稱兄弟為天倫也父母妻子為",
    "X14n0298_001:0720a13": "世間深重恩愛然今詰其發心見相者要審他真",
    "X14n0298_001:0720a14": "妄虗實果與奢摩等相應若是生滅則不相應因",
    "X14n0298_001:0720a15": "心既與奢摩等不相應如投越而北轅愈趣愈遠",
    "X14n0298_001:0720a16": "徒自疲勞故佛詰其因心者有深意在下經云若",
    "X14n0298_001:0720a17": "以生滅為本修因欲求佛乘不生不滅無有是處",
    "X14n0298_001:0720a18": "可證也又此心見二字向下徵心辯見等文皆從",
    "X14n0298_001:0720a19": "此起。",
    "X14n0298_001:0720a20": "阿難白佛我見如來(至)是以渴仰從佛剃落。",
    "X14n0298_001:0720a21": "這一節經阿難答上詰意實陳心見之始以明發",
    "X14n0298_001:0720a22": "語之由也然觀阿難發心見相宛然心境彼我崢",
    "X14n0298_001:0720a23": "嶸角立得非生滅心乎病根在此可知矣如來三",
    "X14n0298_001:0720a24": "十二相者始自足下安平終至頂髻高圓詳出法",
    "X14n0298_001:0720b01": "界次第初門良由如來以戒定慧熏修積劫百福",
    "X14n0298_001:0720b02": "所種故感勝妙殊絕清淨無垢內外明徹喻如瑠",
    "X14n0298_001:0720b03": "璃瑠璃是梵語具云吠瑠璃譯云不遠寶波羅奈",
    "X14n0298_001:0720b04": "城不遠有山出此寶故阿難尋常自思如來之相",
    "X14n0298_001:0720b05": "非從欲愛所生何以下徵釋上意謂彼欲氣麤濁",
    "X14n0298_001:0720b06": "安有勝妙腥臊臭腐安有殊絕實從男女交遘不",
    "X14n0298_001:0720b07": "淨所生一切肢分膿血雜亂不能發生勝淨明妙",
    "X14n0298_001:0720b08": "紫金光聚紫金光者謂如來色身如紫磨金光明",
    "X14n0298_001:0720b09": "團聚一切無能及者是以阿難頓希此相從佛剃",
    "X14n0298_001:0720b10": "落。",
    "X14n0298_001:0720b11": "佛言善哉阿難汝等當知(至)此想不真故有輪轉。",
    "X14n0298_001:0720b12": "這一節經世尊將破心見之妄且先標真體以立",
    "X14n0298_001:0720b13": "其本也善哉字隨經義當是世尊憐愍之辭憐其",
    "X14n0298_001:0720b14": "迷於妄想失却真體故也佛指一切眾生說者謂",
    "X14n0298_001:0720b15": "舉世皆迷不獨阿難因阿難一人而該乎眾也然",
    "X14n0298_001:0720b16": "又迷來遠矣從無始來今生死相續者皆由不知",
    "X14n0298_001:0720b17": "常住心體此常住心體即是人人本有靈覺之性",
    "X14n0298_001:0720b18": "從本以來寂然不動故稱常住真心對下妄想看",
    "X14n0298_001:0720b19": "而此真心性本明淨虗妙融攝人自不知不知即",
    "X14n0298_001:0720b20": "是迷迷即是無明晦此本明而用諸妄想葢妄想",
    "X14n0298_001:0720b21": "易見昭昭靈靈在我視聽言動之間故人皆用此",
    "X14n0298_001:0720b22": "以為自心而不知是妄想非真心也真心本自寂",
    "X14n0298_001:0720b23": "然無迹可窺故迷而不知乃認此昭昭靈靈為我",
    "X14n0298_001:0720b24": "受用只這用字即是日用之用以日用之間所應",
    "X14n0298_001:0720c01": "接者人皆誤認為真而佛直斥為妄妄故有生滅",
    "X14n0298_001:0720c02": "生滅即為輪轉妄則非真輪轉則非常住迷此真",
    "X14n0298_001:0720c03": "常得非大哀乎是故佛稱善哉而告之以立其本",
    "X14n0298_001:0720c04": "也。",
    "X14n0298_001:0720c05": "汝今欲研無上菩提(至)中間永無諸委曲相。",
    "X14n0298_001:0720c06": "這一節經世尊將破心見之妄以酬菩提妙奢之",
    "X14n0298_001:0720c07": "請又且誡以直心酬答也無上菩提者是牒阿難",
    "X14n0298_001:0720c08": "問中十方如來所證得者研是窮研真發明性者",
    "X14n0298_001:0720c09": "詳玩文意要從無上菩提一氣讀下發明二字是",
    "X14n0298_001:0720c10": "菩提真體中所發顯的性何者是菩提中所發的",
    "X14n0298_001:0720c11": "性正指妙奢摩他等是也此三義者理本所具即",
    "X14n0298_001:0720c12": "是菩提體上所發妙用故也發明即是發顯有人",
    "X14n0298_001:0720c13": "誤作言語發明看者非也須知上句研字就是發",
    "X14n0298_001:0720c14": "明的意思豈有一句中用兩發明語沒有此等文",
    "X14n0298_001:0720c15": "法應當下誡以直心詶問也十方下示用直心的",
    "X14n0298_001:0720c16": "所以然用直心者謂由十方如來出生死者同一",
    "X14n0298_001:0720c17": "道故一道即無上菩提心若不直則欺諸佛矣心",
    "X14n0298_001:0720c18": "言下謂不唯心直言亦須直葢心為道本心不直",
    "X14n0298_001:0720c19": "則所行之道曲言為心之表示心不直則言邪故",
    "X14n0298_001:0720c20": "須心言皆直從凡而聖自卑而高始信位終等覺",
    "X14n0298_001:0720c21": "中間歷住行向地諸位永無諸委曲相皆由直心",
    "X14n0298_001:0720c22": "故無曲也。",
    "X14n0298_001:0720c23": "阿難我今問汝當汝發心(至)將何所見誰為愛樂。",
    "X14n0298_001:0720c24": "這一節經世尊審詳見由何起愛樂者誰以為七",
    "X14n0298_001:0721a01": "徵八辯之張本也確定妄源然後次第徵辯今此",
    "X14n0298_001:0721a02": "心見二字即是前文發心見相之心見以為理門",
    "X14n0298_001:0721a03": "徵辯破顯的把柄學者不可迷其始也。",
    "X14n0298_001:0721a04": "阿難白佛言世尊如是愛樂(至)故我發心願捨生死。",
    "X14n0298_001:0721a05": "這一節經阿難詶上所問也上問中見與愛樂分",
    "X14n0298_001:0721a06": "開說今答語先合次開先指心目合一愛樂次以",
    "X14n0298_001:0721a07": "心目分開說謂由目觀見心生愛樂故我下結上",
    "X14n0298_001:0721a08": "發心所以。",
    "X14n0298_001:0721a09": "佛告阿難如汝所說(至)則不能得降伏塵勞。",
    "X14n0298_001:0721a10": "這一節經世尊承前答語令知心目是賊須先察",
    "X14n0298_001:0721a11": "其巢然後可以降伏也如汝下牒答語若不下令",
    "X14n0298_001:0721a12": "知其巢佛意謂一切塵勞皆由心目所起以心目",
    "X14n0298_001:0721a13": "為賊者下文當明今欲降伏塵勞必先察知心目",
    "X14n0298_001:0721a14": "潛匿的所在心之所在即下七處是其所依見之",
    "X14n0298_001:0721a15": "所在即下八辯處是也如以七處推窮使其無處",
    "X14n0298_001:0721a16": "依倚先搗其巢賊形既露則計窮而易降伏塵勞",
    "X14n0298_001:0721a17": "自息矣塵是塵緣屬見惑勞是勞慮屬思惑。",
    "X14n0298_001:0721a18": "譬如國王為賊所侵(至)唯心與目今何所在。",
    "X14n0298_001:0721a19": "這一節經世尊約喻以明心目必應除者要先知",
    "X14n0298_001:0721a20": "其所在也國王喻前常住真心王法性土故喻國",
    "X14n0298_001:0721a21": "王賊喻心目六為賊媒自劫家寶故喻如賊發兵",
    "X14n0298_001:0721a22": "討除喻奢摩他等觀智討除即上降伏也所在可",
    "X14n0298_001:0721a23": "知使汝下法合流轉對常住說謂真心本來常住",
    "X14n0298_001:0721a24": "真為妄轉賊所侵故即同流轉流轉即前文輪轉",
    "X14n0298_001:0721b01": "故云心目為咎心指第六攀緣心義該前五識目",
    "X14n0298_001:0721b02": "是眼根義該餘五吾今下三句正徵所在。",
    "X14n0298_001:0721b03": "阿難白佛言世尊一切世間(至)如是識心實居身內。",
    "X14n0298_001:0721b04": "這一節經阿難答上心目之問指明所依之處也",
    "X14n0298_001:0721b05": "一切世間者指十生之依報世間也十種異生是",
    "X14n0298_001:0721b06": "正報故以感報不同故稱異生依正皆異故十種",
    "X14n0298_001:0721b07": "異生者謂卵胎濕化無足二足四足多足有想無",
    "X14n0298_001:0721b08": "想非有想為十也他經及下本經皆稱十二類今",
    "X14n0298_001:0721b09": "除空散消沉非有心目故但云十也阿難答謂十",
    "X14n0298_001:0721b10": "生之感報雖異而心必在面下目異生上極諸佛",
    "X14n0298_001:0721b11": "心眼的所在皆同異生說心而不及眼如來說眼",
    "X14n0298_001:0721b12": "而不及心文互顯也如來眼色相好光明如青蓮",
    "X14n0298_001:0721b13": "華故稱青蓮華眼我今下例上佛與異生以明阿",
    "X14n0298_001:0721b14": "難自眼亦在面心亦在內也浮根四塵者凡六根",
    "X14n0298_001:0721b15": "皆由能所八法所成根根有浮塵勝義二法有形",
    "X14n0298_001:0721b16": "相可見名浮塵根清淨四大唯天眼可見者名勝",
    "X14n0298_001:0721b17": "義根皆由能造四微所造四大八法所成今言浮",
    "X14n0298_001:0721b18": "根者指眼浮塵根說四塵者指能造四微說故云",
    "X14n0298_001:0721b19": "塵也略其所造四大故但云四能造四微者謂色",
    "X14n0298_001:0721b20": "香味觸所造四大者謂地水火風以不顯故謂微",
    "X14n0298_001:0721b21": "以形量徧故謂大。",
    "X14n0298_001:0721b22": "佛告阿難汝今現坐(至)今祇陀林實在堂外。",
    "X14n0298_001:0721b23": "這一節經佛承執內之心以審實內外然後破",
    "X14n0298_001:0721b24": "之意令阿難易悟也前文雙徵心目今且先徵心",
    "X14n0298_001:0721c01": "處心處既破然後破見經文次第學者應知汝今",
    "X14n0298_001:0721c02": "下一句汝指阿難隱然喻在內之心講堂隱然喻",
    "X14n0298_001:0721c03": "阿難之身觀祇陀林今何在者要明自內及外應",
    "X14n0298_001:0721c04": "先見內後見外也下文當明祇陀林者以林樹是",
    "X14n0298_001:0721c05": "祇陀所施故稱祇陀林祇陀即祇洹先後譯不同",
    "X14n0298_001:0721c06": "故世尊下阿難答也重閣者謂重簷飛薨如云阿",
    "X14n0298_001:0721c07": "閣三重階說崇高也閣下即是講堂世塵不到所",
    "X14n0298_001:0721c08": "集者皆精修之士故曰清淨上文佛但問祇陀林",
    "X14n0298_001:0721c09": "今阿難答語承出給孤園給孤是須達長者美稱",
    "X14n0298_001:0721c10": "以樂給施孤獨故稱給孤園是長者布金所買故",
    "X14n0298_001:0721c11": "稱給孤園各標施者之名今問答中互顯二施者",
    "X14n0298_001:0721c12": "之林園也今祇陀林實在堂外二句是正答所問。",
    "X14n0298_001:0721c13": "阿難汝今堂中先何所見(至)如是外望方矚林園。",
    "X14n0298_001:0721c14": "這一節經世尊承前自內及外次第審實以定先",
    "X14n0298_001:0721c15": "後之分破之使易悟也何故世尊不直明心不在",
    "X14n0298_001:0721c16": "內乃將內外先後為問者何耶此正要阿難從這",
    "X14n0298_001:0721c17": "內外見處先後會明他的心若在內亦應自內及",
    "X14n0298_001:0721c18": "外若不見內而但見外者明知此心不在內矣佛",
    "X14n0298_001:0721c19": "意欲令自悟故引內外先後次第為問也今佛問",
    "X14n0298_001:0721c20": "云汝身在堂中先見何等內外先後於此當明世",
    "X14n0298_001:0721c21": "尊下阿難答也在堂先見佛者良由佛處眾中身",
    "X14n0298_001:0721c22": "相光明映蔽一切如星中之月故阿難舉目先見",
    "X14n0298_001:0721c23": "佛次見眾也然佛與眾見雖先後總在堂內而先",
    "X14n0298_001:0721c24": "見之如是下次見外也於此明之則知在內之心",
    "X14n0298_001:0722a01": "不成矣。",
    "X14n0298_001:0722a02": "阿難汝矚林園因何有見(至)故我在堂得遠瞻見。",
    "X14n0298_001:0722a03": "這一節經世尊徵前由目得見之意重審其見外",
    "X14n0298_001:0722a04": "之因也佛於前文逐節審實皆令阿難自陳使其",
    "X14n0298_001:0722a05": "誵訛易見下文世尊從而破之會事歸心便於悟",
    "X14n0298_001:0722a06": "故此是世尊善巧曲成之意也矚即是視世尊明",
    "X14n0298_001:0722a07": "知阿難執見由眼故問因何有見使其答出後當",
    "X14n0298_001:0722a08": "破之意在見不由眼從心顯見故下文詰云汝在",
    "X14n0298_001:0722a09": "室中門能見否今阿難果答以戶牗開豁得遠瞻",
    "X14n0298_001:0722a10": "見戶牗隱然喻眼開豁而得見也今猶在現事上",
    "X14n0298_001:0722a11": "辯且不明示。",
    "X14n0298_001:0722a12": "爾時世尊在大眾中(至)阿難頂禮伏受慈旨。",
    "X14n0298_001:0722a13": "這一節經世尊承前逐節依事審定內外今將",
    "X14n0298_001:0722a14": "破內之心且先標定體以立其本也標本在前向",
    "X14n0298_001:0722a15": "下一示一悟一破一顯俱是首楞定體學者毋迷",
    "X14n0298_001:0722a16": "其宗也舒是舒展佛身金色故稱金色臂摩頂是",
    "X14n0298_001:0722a17": "安慰意佛意今將破執恐生驚怖故預安慰而後",
    "X14n0298_001:0722a18": "告之阿難是當機故首告阿難以及眾也有三摩",
    "X14n0298_001:0722a19": "下示大定名首楞嚴是究竟堅固義詳如題中解",
    "X14n0298_001:0722a20": "王者此三摩提為萬德之本故稱為王具足萬行",
    "X14n0298_001:0722a21": "者大定是常住真心湛然之體此心統具萬德而",
    "X14n0298_001:0722a22": "萬行由之故云具足萬行十方下明佛佛道同以",
    "X14n0298_001:0722a23": "顯大定之玄功也謂十方諸佛莫不從大佛頂三",
    "X14n0298_001:0722a24": "昧一門超出妙莊嚴路妙嚴路者即下經所明五",
    "X14n0298_001:0722b01": "十五位菩提路是也言妙莊嚴者謂大道無作由",
    "X14n0298_001:0722b02": "定慧莊嚴定慧即是奢摩他三摩禪那如法華云",
    "X14n0298_001:0722b03": "定慧力莊嚴是也今下經云大涅槃海為到家之",
    "X14n0298_001:0722b04": "地五十五位為入涅槃之路言妙者謂不嚴而嚴",
    "X14n0298_001:0722b05": "嚴而不嚴如般若云即非莊嚴是名莊嚴方稱為",
    "X14n0298_001:0722b06": "妙又今文所稱三摩提又名三昧是大定之通稱",
    "X14n0298_001:0722b07": "不必引前三義中三摩說此是果定彼屬因故然",
    "X14n0298_001:0722b08": "即指彼說亦無礙一即三三即一故如所謂一乘",
    "X14n0298_001:0722b09": "實相即因即果故又此下所顯奢摩他三摩禪那",
    "X14n0298_001:0722b10": "三義雖圓而其文有兼正如初則正演奢摩而三",
    "X14n0298_001:0722b11": "摩禪那兼之次則正演三摩而奢摩禪那兼之又",
    "X14n0298_001:0722b12": "次則正演禪那而奢摩三摩兼之兼正交徹主伴",
    "X14n0298_001:0722b13": "互融一而不合三而不離文義俱妙不失圓融行",
    "X14n0298_001:0722b14": "布之旨此今經之妙義也有人泥於圓融而難於",
    "X14n0298_001:0722b15": "行布則紊亂其辭三詮靡舉如是則一三三一之",
    "X14n0298_001:0722b16": "道不可得而聞矣學者臨文幸深思之此下正起",
    "X14n0298_001:0722b17": "奢摩他文止第二卷後彼暗與通及諸群塞亦復",
    "X14n0298_001:0722b18": "如是處。",
    "X14n0298_001:0722b19": "佛告阿難如汝所言(至)能見林泉無有是處。",
    "X14n0298_001:0722b20": "這一節經世尊躡前所審定之語為問令其自陳",
    "X14n0298_001:0722b21": "訛處也前文阿難答云戶牗開豁得遠瞻見佛躡",
    "X14n0298_001:0722b22": "此二句作破內的把柄亦有下佛捉他的破綻良",
    "X14n0298_001:0722b23": "由阿難在事上陳說最自明白謂先見內後見外",
    "X14n0298_001:0722b24": "也然則其心在內何故不先見內而但見外耶故",
    "X14n0298_001:0722c01": "佛即於事上問云亦有眾生在堂不見內但見外",
    "X14n0298_001:0722c02": "者麼這是世尊引出他的訛處來阿難果謂在內",
    "X14n0298_001:0722c03": "必先見內而後見外故云不見內者無有是處世",
    "X14n0298_001:0722c04": "尊今乃依事顯心下文以心合事破綻自見矣阿",
    "X14n0298_001:0722c05": "難豈不服膺而易悟哉從此是七徵初起先破在",
    "X14n0298_001:0722c06": "內也。",
    "X14n0298_001:0722c07": "阿難汝亦如是汝之心靈(至)住在身內無有是處。",
    "X14n0298_001:0722c08": "這一節經世尊第一徵破執心於內之所在也汝",
    "X14n0298_001:0722c09": "亦如是一句正是以心合事之意例上在堂不見",
    "X14n0298_001:0722c10": "如來而見堂外如心在內不見內而但見外意同",
    "X14n0298_001:0722c11": "汝字意指心說故下句承明汝之心靈一切明了",
    "X14n0298_001:0722c12": "靈者謂此心昭昭靈靈故謂心靈明了者以心靈",
    "X14n0298_001:0722c13": "故觸處明白曉了故云一切明了若汝下正徵在",
    "X14n0298_001:0722c14": "內謂此心既在於內爾時亦應先知其內頗猶可",
    "X14n0298_001:0722c15": "也佛謂世間可有人先見身中後觀外物者麼這",
    "X14n0298_001:0722c16": "一句合前亦有眾生在堂不見如來見堂外者以",
    "X14n0298_001:0722c17": "身合堂以心合眾生法喻俱不可則知此心必不",
    "X14n0298_001:0722c18": "在內縱不下是縱辭心肝脾胃的心字指肉團心",
    "X14n0298_001:0722c19": "說謂心肝脾胃密藏於內縱汝不能見那爪生髮",
    "X14n0298_001:0722c20": "長筋轉脈搖却在皮裏膜外汝心在內誠合明了",
    "X14n0298_001:0722c21": "如何亦不知耶此責他心在內而不知內也必不",
    "X14n0298_001:0722c22": "內知者心肝脾胃之內汝必不知那爪髮筋脉雖",
    "X14n0298_001:0722c23": "稱在外亦云何知這兩句是佛的斷辭謂他斷然",
    "X14n0298_001:0722c24": "不能知者則知此心不在內矣是故下結不在內",
    "X14n0298_001:0723a01": "謂汝之覺了能知的心在內不見內故汝執不成",
    "X14n0298_001:0723a02": "無有是處者謂無是理也下皆倣此。",
    "X14n0298_001:0723a03": "阿難稽首而白佛言(至)從其室門後及庭際。",
    "X14n0298_001:0723a04": "這一節經阿難因聞破內之音轉計此心居在身",
    "X14n0298_001:0723a05": "外也如是法音者指上破內的法音由被破故悟",
    "X14n0298_001:0723a06": "心不在內復計在外所以下舉喻徵明在外的所",
    "X14n0298_001:0723a07": "以謂何以知心在外耶舉喻云譬如燈光然在室",
    "X14n0298_001:0723a08": "內此燈必能先照室內從那室門照出於外方及",
    "X14n0298_001:0723a09": "庭際此喻自明執內之非正是他的悟解之語悟",
    "X14n0298_001:0723a10": "前非也下文纔出計心在外的所以。",
    "X14n0298_001:0723a11": "一切眾生不見身中(至)同佛了義得無妄耶。",
    "X14n0298_001:0723a12": "這一節經阿難承前喻說以明在外之心也指一",
    "X14n0298_001:0723a13": "切眾生說者意謂眾生皆能見外而不見內則計",
    "X14n0298_001:0723a14": "此心在外與人同也亦如下重躡燈喻然在室外",
    "X14n0298_001:0723a15": "但能照外不能照室喻心在外亦但見外不能見",
    "X14n0298_001:0723a16": "內也是義下是義者指在外之義謂此在外之義",
    "X14n0298_001:0723a17": "更無疑惑以無惑故昂然自謂同佛了義得無妄",
    "X14n0298_001:0723a18": "耶觀阿難上文矯云心居身外今又云是義必明",
    "X14n0298_001:0723a19": "等辭辯矯強者良以尊者既示同迷故其辭辯固",
    "X14n0298_001:0723a20": "執如此。",
    "X14n0298_001:0723a21": "佛告阿難是諸比丘(至)云何一人能令眾飽。",
    "X14n0298_001:0723a22": "這一節經世尊第二徵破執心於外之所在也世",
    "X14n0298_001:0723a23": "尊破法不直就他所執處破別引現事問他令他",
    "X14n0298_001:0723a24": "自陳漏逗隨事分別得易解故比丘義見前解適",
    "X14n0298_001:0723b01": "來下引現事也適是適纔循是隨緣之意搏是段",
    "X14n0298_001:0723b02": "有形段可摶故宿齋言預先受齋也佛謂此諸比",
    "X14n0298_001:0723b03": "丘適纔從我向室羅筏城隨緣乞食既歸祗林我",
    "X14n0298_001:0723b04": "預受齋汝觀比丘一人得食眾皆飽麼世尊引此",
    "X14n0298_001:0723b05": "事問者正明在外的心如他人相似與我無于如",
    "X14n0298_001:0723b06": "一人食諸人不飽例明身心相隔之意阿難答下",
    "X14n0298_001:0723b07": "不音勿阿難意謂世間沒有一人食諸人得飽的",
    "X14n0298_001:0723b08": "事故云不也這一句是總答何以下徵釋所以謂",
    "X14n0298_001:0723b09": "諸比丘證果雖同軀命各別云何一人食諸人得",
    "X14n0298_001:0723b10": "飽一人例阿難身眾人例阿難在外的心一與眾",
    "X14n0298_001:0723b11": "隔別無于則阿難的身與心亦復如是破文在下。",
    "X14n0298_001:0723b12": "佛告阿難若汝覺了(至)若相知者云何在外。",
    "X14n0298_001:0723b13": "這一節經世尊以在外之心隱然例上一食眾不",
    "X14n0298_001:0723b14": "飽責其昧却相知之誤也佛謂你的覺了能知能",
    "X14n0298_001:0723b15": "見之心實在外者則你的身心相外了外是隔意",
    "X14n0298_001:0723b16": "身心自不相干則在外的心之所知身不能覺覺",
    "X14n0298_001:0723b17": "在身際心不能知矣這節雖不顯合一食眾飽之",
    "X14n0298_001:0723b18": "事義意暗契也我今下佛又示手以明身心相知",
    "X14n0298_001:0723b19": "之驗兜羅譯云細香佛手細軟如綿故稱兜羅綿",
    "X14n0298_001:0723b20": "手汝眼下二句是責問之辭責意謂汝若相知誤",
    "X14n0298_001:0723b21": "計在外矣阿難答如是者領解相知也若相下二",
    "X14n0298_001:0723b22": "句世尊責其心非在外。",
    "X14n0298_001:0723b23": "是故應知汝言覺了能知之心住在身外無有是處。",
    "X14n0298_001:0723b24": "這一節經世尊結上執心在外不成也。",
    "X14n0298_001:0723c01": "阿難白佛言世尊(至)佛言處今何在。",
    "X14n0298_001:0723c02": "這一節經阿難因聞破外之非又轉計也如佛下",
    "X14n0298_001:0723c03": "雙述內外之誤文顯可解我今下正復轉計一處",
    "X14n0298_001:0723c04": "見下文佛言下徵其一處。",
    "X14n0298_001:0723c05": "阿難言此了知心(至)彼根隨見隨即分別。",
    "X14n0298_001:0723c06": "這一節經阿難因徵陳處設譬妄合非實處也此",
    "X14n0298_001:0723c07": "了知下三句阿難將陳其處先述心的暗內明外",
    "X14n0298_001:0723c08": "之能如我下正陳其處潛根內者根指眼根這一",
    "X14n0298_001:0723c09": "計阿難自欲雙避內外兩過故計潛根夫此心無",
    "X14n0298_001:0723c10": "體何有潛根的道理猶如下設譬以顯潛根見外",
    "X14n0298_001:0723c11": "的所以瑠璃見前解以瑠璃所成的碗合於兩眼",
    "X14n0298_001:0723c12": "之上瑠璃性本明淨內外暎徹雖合眼上不為所",
    "X14n0298_001:0723c13": "障留礙是障義瑠璃喻眼眼喻於心眼亦明淨如",
    "X14n0298_001:0723c14": "瑠璃故以喻心潛眼內眼雖合於心上不為眼所",
    "X14n0298_001:0723c15": "障也彼根下猶有喻說謂彼眼根隨瑠璃所映見",
    "X14n0298_001:0723c16": "者眼即隨他分別以喻眼所暎色心則隨見隨分",
    "X14n0298_001:0723c17": "別也然彼瑠璃合眼眼見瑠璃兩眼合心心不見",
    "X14n0298_001:0723c18": "眼隱然徵出法喻不齊之過破在下文。",
    "X14n0298_001:0723c19": "然我覺了能知之心(至)無障礙者潛根內故。",
    "X14n0298_001:0723c20": "這一節經阿難重出潛根之意欲迯內外之愆也",
    "X14n0298_001:0723c21": "前文阿難初計潛根已述內外之過矣今重辯內",
    "X14n0298_001:0723c22": "外者葢前直述內外之過今辯潛根以釋內外見",
    "X14n0298_001:0723c23": "不見的所以以明潛根之計得成故也文顯可解。",
    "X14n0298_001:0723c24": "佛告阿難如汝所言(至)瑠璃籠眼實見瑠璃。",
    "X14n0298_001:0724a01": "這一節經世尊第三徵破潛根所在且先審喻義",
    "X14n0298_001:0724a02": "引出不齊之失也良以瑠璃明淨雖籠眼外能見",
    "X14n0298_001:0724a03": "山河瑠璃乃眼外之物亦應見之問答可解。",
    "X14n0298_001:0724a04": "佛告阿難汝心若同(至)潛在根內如瑠璃合。",
    "X14n0298_001:0724a05": "這一節經世尊承上喻義直明法喻不齊潛根之",
    "X14n0298_001:0724a06": "計不成也汝心下合上喻義謂汝心同喻兩眼如",
    "X14n0298_001:0724a07": "瑠璃合喻見瑠璃心不見眼是故責云何不見眼",
    "X14n0298_001:0724a08": "若見下雙破謂見則眼同前境不得說隨見隨分",
    "X14n0298_001:0724a09": "別矣葢眼為心所依處切近於心方許云隨若眼",
    "X14n0298_001:0724a10": "同外境則為客義非主非伴故云不得成隨若不",
    "X14n0298_001:0724a11": "見眼則潛根之計不成故責云云也兩隨字一樣",
    "X14n0298_001:0724a12": "看。",
    "X14n0298_001:0724a13": "是故應知汝言覺了(至)如瑠璃合無有是處。",
    "X14n0298_001:0724a14": "這一節經世尊結上潛根之計不成也。",
    "X14n0298_001:0724a15": "阿難白佛言世尊(至)名為見內是義云何。",
    "X14n0298_001:0724a16": "這一節經阿難因聞潛根之破又轉計也此計執",
    "X14n0298_001:0724a17": "心還依身住變前內外別作明暗兩皆能緣為",
    "X14n0298_001:0724a18": "心所依處謂眾生之身腑臟居於內竅穴列於外",
    "X14n0298_001:0724a19": "眼等七處是也穴即是竅以腑臟在內黯然莫辯",
    "X14n0298_001:0724a20": "故云為暗此欲避見內之過也竅穴居外則明而",
    "X14n0298_001:0724a21": "可別故云為明此欲避離身在外之過也然今內",
    "X14n0298_001:0724a22": "外可見心不離身此欲避潛根之過也今我下正",
    "X14n0298_001:0724a23": "會內外明暗為今第四所依之計開眼見明為外",
    "X14n0298_001:0724a24": "見從外流易解且置勿論獨閉眼見暗為內無反",
    "X14n0298_001:0724b01": "觀理所以下文單破內對內對既破外亦從破也",
    "X14n0298_001:0724b02": "是義云何一句詳玩亦有意思學者應知葢阿難",
    "X14n0298_001:0724b03": "前文執心在外之時云是義必明將無所惑同佛",
    "X14n0298_001:0724b04": "了義得無妄耶看他言語何等剛強這是阿難初",
    "X14n0298_001:0724b05": "逢辯義其心尚麤今所計語不敢自是但問云何",
    "X14n0298_001:0724b06": "看他言語何等調柔這是阿難心漸細處向後一",
    "X14n0298_001:0724b07": "往入微愈趣愈妙也。",
    "X14n0298_001:0724b08": "佛告阿難汝當閉眼(至)若不對者云何成見。",
    "X14n0298_001:0724b09": "這一節經世尊第四徵破內外明暗心所依也文",
    "X14n0298_001:0724b10": "中阿難雙計內外世尊破法單約內暗破者意顯",
    "X14n0298_001:0724b11": "阿難雖計內外明暗而其所執之心還成在內是",
    "X14n0298_001:0724b12": "故世尊單約內暗破也汝當下牒上所計內暗此",
    "X14n0298_001:0724b13": "暗下標二意破之若與下先破對眼文可解若不",
    "X14n0298_001:0724b14": "下次破不對眼凡明暗境界要與眼對方名為見",
    "X14n0298_001:0724b15": "既不對眼云何成見。",
    "X14n0298_001:0724b16": "若離外見內對所成(至)即汝一身應成兩佛。",
    "X14n0298_001:0724b17": "這一節經世尊正破閉眼內對之暗而委明內對",
    "X14n0298_001:0724b18": "不成也前文阿難計謂閉眼見暗名為身中這一",
    "X14n0298_001:0724b19": "計自含眼前內對兩意眼前一意上文已破今正",
    "X14n0298_001:0724b20": "破內對初文云離外見者謂離眼前之暗也內對",
    "X14n0298_001:0724b21": "所成者內對謂閉眼返觀向內所對之暗也合眼",
    "X14n0298_001:0724b22": "下四句佛以開眼例破內對謂你合眼內對所見",
    "X14n0298_001:0724b23": "之暗名身中者若合眼能內對開眼亦可內對又",
    "X14n0298_001:0724b24": "合眼內對若見身中開眼內對何不見面若不下",
    "X14n0298_001:0724c01": "二句正破內對不成謂開眼內對若不見面則你",
    "X14n0298_001:0724c02": "合眼內對而見身中亦不成矣見面若成下世尊",
    "X14n0298_001:0724c03": "恐其轉計故委悉詳明必無內對之理你若計開",
    "X14n0298_001:0724c04": "眼內對能見面者則此了知之心及與眼根乃在",
    "X14n0298_001:0724c05": "虗空例如心與眼在那邊纔能見得這邊的面既",
    "X14n0298_001:0724c06": "在虗空何成在內則你內對見暗名身中者不成",
    "X14n0298_001:0724c07": "矣又若眼根在於虗空自非汝體就似他人所有",
    "X14n0298_001:0724c08": "二般故云即應如來今見汝面若你的眼根在他",
    "X14n0298_001:0724c09": "人身上則他人之身是汝之身矣又汝眼在外則",
    "X14n0298_001:0724c10": "眼所知者你身合非覺然今必汝執言身與眼兩",
    "X14n0298_001:0724c11": "相知覺若身眼俱覺應有二知眼即汝身則你一",
    "X14n0298_001:0724c12": "身有二知應成兩佛矣如此委曲詳辯畢竟沒有",
    "X14n0298_001:0724c13": "返觀內對的道理。",
    "X14n0298_001:0724c14": "是故應知汝言見暗名見內者無有是處。",
    "X14n0298_001:0724c15": "這一節經世尊結上閉眼見暗名身中者不成矣。",
    "X14n0298_001:0724c16": "阿難言我常聞佛開示四眾(至)亦非內外中間三處。",
    "X14n0298_001:0724c17": "這一節經阿難因聞內對之破又轉計也前來所",
    "X14n0298_001:0724c18": "徵四處皆是阿難依自見解而立今乃引佛昔言",
    "X14n0298_001:0724c19": "為他轉計之本故云我常聞佛云云也心生法生",
    "X14n0298_001:0724c20": "法生心生者蓋心與法相因而生也心是第六攀",
    "X14n0298_001:0724c21": "緣心法是六塵由第六識心攀緣外境境隨心起",
    "X14n0298_001:0724c22": "此為心生故法生也又外六塵擊發內六識此為",
    "X14n0298_001:0724c23": "法生故心生也故云由心由法言種種者謂心與",
    "X14n0298_001:0724c24": "法各有無量名相故也我今下正出其計上思惟",
    "X14n0298_001:0725a01": "字是第六現行意識良以第六識思量勝故今思",
    "X14n0298_001:0725a02": "惟即是思量大約六七二識雖依主持業不同俱",
    "X14n0298_001:0725a03": "託思量起故今阿難認思惟體為自心性則以第",
    "X14n0298_001:0725a04": "六攀緣心為心也隨所合處下出心所依處謂心",
    "X14n0298_001:0725a05": "無定所遇合即顯合者心與法合也不定一處故",
    "X14n0298_001:0725a06": "云隨合以隨合故不拘內外中間三處又下文佛",
    "X14n0298_001:0725a07": "的破意且不破他的心但破其合處前後七處徵",
    "X14n0298_001:0725a08": "破但破心依的所在前文云是兵要當知賊所在",
    "X14n0298_001:0725a09": "讀者勿忘其源也。",
    "X14n0298_001:0725a10": "佛告阿難汝今說言(至)若從外來先合見面。",
    "X14n0298_001:0725a11": "這一節經世尊第五徵破隨合之處也佛告下牒",
    "X14n0298_001:0725a12": "領其計是心下正破合者以二物函葢乃名為合",
    "X14n0298_001:0725a13": "然要有體可合若無體則無相如何可合故云無",
    "X14n0298_001:0725a14": "體則無合也這兩句是正破若無下防轉計也佛",
    "X14n0298_001:0725a15": "防阿難轉計謂心雖無體亦能合也故此承上無",
    "X14n0298_001:0725a16": "體防云若無有體而能合者則十九界與七塵合",
    "X14n0298_001:0725a17": "界是能合塵是所合能所皆空名無物可合世間",
    "X14n0298_001:0725a18": "秪有十八界與六塵十九與七徒空名耳以空合",
    "X14n0298_001:0725a19": "空空不可合故云是義不然若有下又承無體轉",
    "X14n0298_001:0725a20": "破有體挃陟栗切音只觸也挃就是合文可解。",
    "X14n0298_001:0725a21": "阿難言見是其眼心知非眼(至)若見物者云何名死。",
    "X14n0298_001:0725a22": "這一節經阿難聞上見面之語因疑心知眼見而",
    "X14n0298_001:0725a23": "責心見者非當理也阿難云見是眼之功知乃心",
    "X14n0298_001:0725a24": "之德心本非眼云何世尊以見責心耶佛言下世",
    "X14n0298_001:0725b01": "尊會見歸心謂眼是血肉所成面上兩竅如門戶",
    "X14n0298_001:0725b02": "相似心為一心之主見由主人主人若去門戶安",
    "X14n0298_001:0725b03": "能見哉故云汝在室中門能見否汝是主人門是",
    "X14n0298_001:0725b04": "室門汝喻心室喻身門喻眼則諸下五句可解。",
    "X14n0298_001:0725b05": "阿難又汝覺了能知之心(至)為復徧體為不徧體。",
    "X14n0298_001:0725b06": "這一節經世尊重破有體詳明隨合之非真也上",
    "X14n0298_001:0725b07": "文但破有體的合義今文正破有體佛約四意破",
    "X14n0298_001:0725b08": "之此總標下別破今文四體字上二指心體說今",
    "X14n0298_001:0725b09": "在下二體指身體說上心體以一多論下身體以",
    "X14n0298_001:0725b10": "徧不徧論在文可知。",
    "X14n0298_001:0725b11": "若一體者則汝以手(至)足應無知今汝不然。",
    "X14n0298_001:0725b12": "這一節經世尊承標別破心之有體四處俱非也",
    "X14n0298_001:0725b13": "若一下佛謂此心若一體者則周徧汝身如傷一",
    "X14n0298_001:0725b14": "支四支皆痛方名一體若四支咸覺則挃應無定",
    "X14n0298_001:0725b15": "謂無受挃的所在若挃有定所有知不知處則汝",
    "X14n0298_001:0725b16": "之心一體不成矣若多下次破多體佛謂一人秖",
    "X14n0298_001:0725b17": "一覺性此心若有多體則成多人多人則各各有",
    "X14n0298_001:0725b18": "身何體為汝今汝必無多體則此心多體亦不成",
    "X14n0298_001:0725b19": "矣若徧下三破心徧身體同前所挃者同一體破",
    "X14n0298_001:0725b20": "也謂心徧汝體則無處不徧觸頭觸足應互覺知",
    "X14n0298_001:0725b21": "若頭足有知不知處則非徧矣若不下四破心不",
    "X14n0298_001:0725b22": "徧身體謂此心若不徧汝體頭足有知不知處方",
    "X14n0298_001:0725b23": "稱不徧今汝觸頭觸足知覺一般云何不徧云不",
    "X14n0298_001:0725b24": "然者謂頭足皆有知故如上非一非多非徧非不",
    "X14n0298_001:0725c01": "徧者信知此心元無有體。",
    "X14n0298_001:0725c02": "是故應知隨所合處心則隨有無有是處。",
    "X14n0298_001:0725c03": "這一節經世尊結上隨合之處不成也。",
    "X14n0298_001:0725c04": "阿難白佛言世尊(至)復內無見當在中間。",
    "X14n0298_001:0725c05": "這一節經阿難因聞隨合之破又引佛言而轉計",
    "X14n0298_001:0725c06": "也阿難下引佛言證文殊譯語見前法王子者法",
    "X14n0298_001:0725c07": "王是佛佛為諸法之王於法得自在故菩薩為法",
    "X14n0298_001:0725c08": "王之子大菩薩之通稱也等者該乎眾也談實相",
    "X14n0298_001:0725c09": "者實相指諸法寂滅之相名實相也凡有相者非",
    "X14n0298_001:0725c10": "真以無相為相乃名實相方等般若二時常談實",
    "X14n0298_001:0725c11": "相阿難得與聞故如我下正轉計也內無所見等",
    "X14n0298_001:0725c12": "是重述前訛而出計中的所以謂心在中間故能",
    "X14n0298_001:0725c13": "外相知而內無見也。",
    "X14n0298_001:0725c14": "佛言汝言中間中必不迷(至)表體既混心應雜亂。",
    "X14n0298_001:0725c15": "這一節經世尊第六徵破計中的所在也佛言下",
    "X14n0298_001:0725c16": "徵其中位乃立二處為破佛謂汝所言中必有定",
    "X14n0298_001:0725c17": "處不迷言有定處也在處在身者佛所立也在身",
    "X14n0298_001:0725c18": "又約中邊破邊則非中中則同內則在身推中中",
    "X14n0298_001:0725c19": "無位矣處者指身外處所在處又約表無表破表",
    "X14n0298_001:0725c20": "者插竿以表為中也若無表則同無中若有表表",
    "X14n0298_001:0725c21": "不可定何以下徵釋不可定的所以如人插竿表",
    "X14n0298_001:0725c22": "中東看表在西南觀表在北四方失准中無定位",
    "X14n0298_001:0725c23": "然而表中者顯汝心之所依也今表體既混心應",
    "X14n0298_001:0725c24": "雜亂中位既無心隨淪沒矣。",
    "X14n0298_001:0726a01": "阿難言我所說中非此二種(至)識生其中則為心在。",
    "X14n0298_001:0726a02": "這一節經阿難辯所計中非身非處乃引佛言以",
    "X14n0298_001:0726a03": "定中位也昔世尊在二乘教中曾說根塵為緣生",
    "X14n0298_001:0726a04": "識之語阿難據此謬計為中殊不知是心無體根",
    "X14n0298_001:0726a05": "塵亦妄能生所生俱不可得中何為實故佛下以",
    "X14n0298_001:0726a06": "兼不兼破之眼有分別色塵無知二句分別是有",
    "X14n0298_001:0726a07": "知此是阿難妄計眼有知色無知以知不知為生",
    "X14n0298_001:0726a08": "識之緣以定中位確乎眼亦無知前文佛曾破云",
    "X14n0298_001:0726a09": "汝在室中門能見否當從佛意為然。",
    "X14n0298_001:0726a10": "佛言汝心若在根塵之中(至)即無體性中何為相。",
    "X14n0298_001:0726a11": "這一節經佛約兼不兼以破中位無實也佛言下",
    "X14n0298_001:0726a12": "總標二意若兼下先破兼二無中也物體雜亂下",
    "X14n0298_001:0726a13": "物指根塵體指心體上句云此之心體物體之體",
    "X14n0298_001:0726a14": "確頂上句心體說佛意謂物是無知心體是有知",
    "X14n0298_001:0726a15": "然則知與不知雜亂成敵兩立云何為中必要三",
    "X14n0298_001:0726a16": "法方許有中今兩立缺一則無中矣兼二不成下",
    "X14n0298_001:0726a17": "次破不兼二亦無中也兼二不成句語倒應云若",
    "X14n0298_001:0726a18": "不兼二今云不兼根塵二者此心無體如虗空一",
    "X14n0298_001:0726a19": "般非知非不知虗空那裏有知不知的意思此心",
    "X14n0298_001:0726a20": "亦然是故知與不知兩非其相離了根塵心無體",
    "X14n0298_001:0726a21": "性中何為相則不兼二亦無中也二處推中中不",
    "X14n0298_001:0726a22": "可得心之所在又亡矣。",
    "X14n0298_001:0726a23": "是故應知當在中間無有是處。",
    "X14n0298_001:0726a24": "這一節經世尊結上中心所在不成也。",
    "X14n0298_001:0726b01": "阿難白佛言世尊(至)則我無著名為心不。",
    "X14n0298_001:0726b02": "這一節經阿難因聞破中之語又轉計也佛與四",
    "X14n0298_001:0726b03": "弟子共轉法輪者此指般若會上佛令四尊者轉",
    "X14n0298_001:0726b04": "教菩薩如法華信解品中說那時世尊亦說心不",
    "X14n0298_001:0726b05": "在內外中間俱無定所意明心無實體也一切無",
    "X14n0298_001:0726b06": "著名之為心二句是阿難謬解佛語佛必不說無",
    "X14n0298_001:0726b07": "著為心若指無著為心早是著了故不可執無著",
    "X14n0298_001:0726b08": "為心也然稱無著者謂心隨境現觸處洞然無所",
    "X14n0298_001:0726b09": "繫著名無著也於此不善會心則有無窮之過下",
    "X14n0298_001:0726b10": "文破處可見也。",
    "X14n0298_001:0726b11": "佛告阿難汝言覺知分別(至)相有則在云何無著。",
    "X14n0298_001:0726b12": "這一節經世尊第七徵破無著心之所在也佛語",
    "X14n0298_001:0726b13": "阿難言汝執能覺能分別的心性俱無在者此牒",
    "X14n0298_001:0726b14": "其所執也無在即是無著言一切者如今世間上",
    "X14n0298_001:0726b15": "自虗空下自水陸飛者是禽行者是人獸等諸所",
    "X14n0298_001:0726b16": "物象總指萬象森羅乃名一切汝稱不著者這一",
    "X14n0298_001:0726b17": "切物象為在為無若是無則則同於龜毛兔角但",
    "X14n0298_001:0726b18": "有空名何勞你去不著若有不著之心在不可名",
    "X14n0298_001:0726b19": "無所云無者無相可著方名為無若說非無非無",
    "X14n0298_001:0726b20": "即有相了有相即在在即是著云何而言無著。",
    "X14n0298_001:0726b21": "是故應知一切無著名覺知心無有是處。",
    "X14n0298_001:0726b22": "這一節經世尊結上無著為心不成矣以上世尊",
    "X14n0298_001:0726b23": "七處徵心所在已竟須記徵心前云若不識知心",
    "X14n0298_001:0726b24": "目所在則不能得降伏塵勞又云唯心與目今何",
    "X14n0298_001:0726c01": "所在是故七徵但破其所在所在既破賊無逃避",
    "X14n0298_001:0726c02": "下破能推之心正擒賊耳然上徵心所在不至於",
    "X14n0298_001:0726c03": "八亦不停六恰止七者何耶長水疏云凡情所計",
    "X14n0298_001:0726c04": "雖復萬差因依之處不過此七欲推妄體先破所",
    "X14n0298_001:0726c05": "依其猶城陷則賊亡巢傾則卵覆此知言也。",
    "X14n0298_001:0726c06": "爾時阿難在大眾中(至)傾渴翹佇欽聞示誨。",
    "X14n0298_001:0726c07": "這一節經阿難因聞七番徵破妄體無依真源未",
    "X14n0298_001:0726c08": "達故重避席虔請奢摩他路也偏袒膝地者如儒",
    "X14n0298_001:0726c09": "禮記云君再拜稽首肉袒親割敬之至也又云肉袒",
    "X14n0298_001:0726c10": "服之盡也彼文雖無膝地之言今亦是拜服之儀",
    "X14n0298_001:0726c11": "示卑下之誠也皆言右者古以右為順以左為逆",
    "X14n0298_001:0726c12": "故稱左遷左道皆是逆意故用右也合掌者是竺",
    "X14n0298_001:0726c13": "乾歸敬之禮取束斂身心之意爾時至白佛言是",
    "X14n0298_001:0726c14": "集家語述阿難請法之儀我是下是阿難自敘猶",
    "X14n0298_001:0726c15": "恃憍憐等者阿難却敘俗情有感而發也最小弟",
    "X14n0298_001:0726c16": "者阿難於八王子昆季行中年最小故蒙佛下敘",
    "X14n0298_001:0726c17": "佛度令出家之情愛也憍憐指佛說憍亦憐意謂",
    "X14n0298_001:0726c18": "佛慈愛憐其幼小今雖出家猶恃慈愛所以久躭",
    "X14n0298_001:0726c19": "多聞未得無漏故不能折伏惡呪為彼所轉溺於",
    "X14n0298_001:0726c20": "婬舍當由下一句阿難復出逐妄所以真際者是",
    "X14n0298_001:0726c21": "常住真心之實際也詣是行義不知是迷義阿難",
    "X14n0298_001:0726c22": "自謂我初溺婬之事何咎所致當由迷彼真造故",
    "X14n0298_001:0726c23": "逐妄趣背覺合塵故招難如此今求返妄歸真之",
    "X14n0298_001:0726c24": "詣故請奢摩他路也惟願下正求真詣良以奢摩",
    "X14n0298_001:0727a01": "等三義為常住真心之路今但舉奢摩者次第以",
    "X14n0298_001:0727a02": "奢摩為始故問前解云從七徵初起即是奢摩今",
    "X14n0298_001:0727a03": "文何故纔請其路耶答前文七徵雖云奢摩猶是",
    "X14n0298_001:0727a04": "奢摩之前方便良以七番徵破但破心之所在如",
    "X14n0298_001:0727a05": "臨岐闢路相似後破能推方入正路發軔在此是",
    "X14n0298_001:0727a06": "故方請其路也闡提是略梵語具云一闡提涅槃",
    "X14n0298_001:0727a07": "經云一闡名信提名不具信不具者是譯語指斷",
    "X14n0298_001:0727a08": "善根人說隳彌戾車者隳毀也梵語彌戾車譯云",
    "X14n0298_001:0727a09": "惡見溺有著空起六十二見俱名惡見阿難請示",
    "X14n0298_001:0727a10": "奢摩令彼著惡見者聞之毀滅其惡得正趣故作",
    "X14n0298_001:0727a11": "是下傾者是傾下其心渴約喻說如焦渴而思甘",
    "X14n0298_001:0727a12": "露也翹是仰舉佇是久立謂如仰而久立若有所",
    "X14n0298_001:0727a13": "待以希示誨也。",
    "X14n0298_001:0727a14": "爾時世尊從其面門(至)皆住本國合掌承聽。",
    "X14n0298_001:0727a15": "這一節經佛將勦除心賊展發正趣而示本明先",
    "X14n0298_001:0727a16": "寄意於象也面門光者口眼耳鼻眉間之光同時",
    "X14n0298_001:0727a17": "放也表破六根顯出六湛圓明之意光有種種者",
    "X14n0298_001:0727a18": "謂光非一體具百寶色故光從清淨法身中起非",
    "X14n0298_001:0727a19": "世光可比故如百千箇日和合其光少分相似也",
    "X14n0298_001:0727a20": "上云放光下云動地普佛世界六種震動者謂盡",
    "X14n0298_001:0727a21": "空所有佛界悉震動故六震者謂動踊震起吼擊",
    "X14n0298_001:0727a22": "也搖撼不安曰動璘瓏凹凸曰踊隱隱有聲曰震",
    "X14n0298_001:0727a23": "自下升高曰起砰磕發響曰吼眾形相薄曰擊普",
    "X14n0298_001:0727a24": "動即是等徧各具三相意表六識俱轉十八界悉",
    "X14n0298_001:0727b01": "平也如是下十方塵土者即指上句普佛世界故",
    "X14n0298_001:0727b02": "云如是一時開現者意明迷時則六識封蔽彼此",
    "X14n0298_001:0727b03": "我人殊方異障滯凝不通今悟後六用豁達十方",
    "X14n0298_001:0727b04": "一時開現也佛威合一者若約象說佛以法化威",
    "X14n0298_001:0727b05": "神令彼十方塵剎合而為一若約意說由本覺智",
    "X14n0298_001:0727b06": "力以十八界融成一性耳其世界下指上普佛塵",
    "X14n0298_001:0727b07": "界中所有菩薩因人不轉妄依洞開真聽然皆自",
    "X14n0298_001:0727b08": "性覺因攝視聽於本際復何遷易哉故云各住本",
    "X14n0298_001:0727b09": "國承聽也此經凡放光現相處即是關節由前七",
    "X14n0298_001:0727b10": "徵破心的所在今正要勦賊是三觀初功故先放",
    "X14n0298_001:0727b11": "光次標二本科列既成後破能推文源起伏處不",
    "X14n0298_001:0727b12": "可不知。",
    "X14n0298_001:0727b13": "佛告阿難一切眾生(至)縱經塵劫終不能得。",
    "X14n0298_001:0727b14": "這一節經世尊將酬奢摩之請且先明眾生為業",
    "X14n0298_001:0727b15": "種所墮而修之未真也種種顛倒者如首尾相換",
    "X14n0298_001:0727b16": "名顛顛故必倒而諸眾生違真逐妄棄本趣末故",
    "X14n0298_001:0727b17": "稱顛倒然此顛倒有無量名約而言之凡夫具四",
    "X14n0298_001:0727b18": "倒謂以非常計常非樂計樂非我計我非淨計淨",
    "X14n0298_001:0727b19": "二乘亦具四倒謂以常計無常樂計無樂我計無",
    "X14n0298_001:0727b20": "我淨計不淨合前是名凡小八倒世出世間攝無",
    "X14n0298_001:0727b21": "量倒故云種種皆依業種而起業種有三謂惑業",
    "X14n0298_001:0727b22": "苦一切業因苦果皆從此起如無始無明熏習成",
    "X14n0298_001:0727b23": "種種必有果子果相生種見不斷故稱業種也如",
    "X14n0298_001:0727b24": "惡叉聚者是喻西域有惡木一枝三子生必同科",
    "X14n0298_001:0727c01": "名惡叉聚以喻眾生惑業苦三生必同聚也惑是",
    "X14n0298_001:0727c02": "癡惑因惑造業由業感苦相依而起故云同聚此",
    "X14n0298_001:0727c03": "指凡夫不修者說縱彼諸修行人不得其正亦不",
    "X14n0298_001:0727c04": "能得無上菩提乃至下指明修行不得正者之相",
    "X14n0298_001:0727c05": "乃至者超諸人神仙鬼不敘故云乃至即如二乘",
    "X14n0298_001:0727c06": "之人雖云順正不樂勝進但保小果故亦斥為別",
    "X14n0298_001:0727c07": "成別成即非正也諸外道輩三界諸天及彼魔王",
    "X14n0298_001:0727c08": "魔民總是邪因邪果邪業邪報耳梵語魔羅譯云",
    "X14n0298_001:0727c09": "能奪命以其崇邪忌正能作奪命因緣故稱為魔",
    "X14n0298_001:0727c10": "言外道者謂心遊道外不正熏修故稱外道皆由",
    "X14n0298_001:0727c11": "下出彼計邪迷因謂諸行人不識真妄錯亂異趣",
    "X14n0298_001:0727c12": "者皆由不知二種根本不知是迷依此迷因而錯",
    "X14n0298_001:0727c13": "亂修習也二根本者一真一妄下文自明猶如下",
    "X14n0298_001:0727c14": "設喻以明錯修無功之意煑沙喻錯修嘉饌喻妙",
    "X14n0298_001:0727c15": "果妙果即無上菩提經塵劫而不得其饌者沙非",
    "X14n0298_001:0727c16": "飯本故也以喻不知真妄二本依此錯修欲希無",
    "X14n0298_001:0727c17": "上菩提縱經塵劫終不可得。",
    "X14n0298_001:0727c18": "云何二種阿難一者(至)而不自覺枉入諸趣。",
    "X14n0298_001:0727c19": "這一節經世尊承前徵釋二本以明遺真趣妄之",
    "X14n0298_001:0727c20": "迷也云何一句是徵一者下是釋釋中先明妄本",
    "X14n0298_001:0727c21": "則汝下指示其相謂此妄本即汝今者用攀緣心",
    "X14n0298_001:0727c22": "為自性者是也者字的指生死根本無始生死依",
    "X14n0298_001:0727c23": "之而有故稱生死根本人皆執此為心故兼眾生",
    "X14n0298_001:0727c24": "說攀緣心者即第六識念念攀緣六塵即以六塵",
    "X14n0298_001:0728a01": "緣影為自性故二者下次明真本則汝下指示其",
    "X14n0298_001:0728a02": "相謂此真本即是無始菩提涅槃元清淨體是也",
    "X14n0298_001:0728a03": "然此真體不在別處即汝今者識精元明能生諸",
    "X14n0298_001:0728a04": "緣而諸眾生認緣失真即所遺者是也識精元明",
    "X14n0298_001:0728a05": "者指第八識為識之精精對麤說前六識麤浮唯",
    "X14n0298_001:0728a06": "第八本識是諸識之精元明是第八識湛然不搖",
    "X14n0298_001:0728a07": "處即元明也長水諸師按起信論覺不覺義解指",
    "X14n0298_001:0728a08": "此元明為真愚按第二經見精明元彼明元者即",
    "X14n0298_001:0728a09": "此元明也合而言之總一識精元明分而言之則",
    "X14n0298_001:0728a10": "為六湛圓明故不必作真諦詳見第十識陰文中",
    "X14n0298_001:0728a11": "又按第十經云此湛不真念念受熏故云能生諸",
    "X14n0298_001:0728a12": "緣此諸緣義指前七識說以認緣失真故云緣所",
    "X14n0298_001:0728a13": "遺者者字的指菩提涅槃元清淨體以前七識為",
    "X14n0298_001:0728a14": "緣者即唯識論依彼緣彼之義外則緣塵內則緣",
    "X14n0298_001:0728a15": "心故稱緣也由諸眾生遺此本明這本明指菩提",
    "X14n0298_001:0728a16": "涅槃說謂人人本有之明人皆遺此本明然雖說",
    "X14n0298_001:0728a17": "遺實未當失終日負之而趍昧者不覺故云雖終",
    "X14n0298_001:0728a18": "日行而不自覺枉自疲苦出入諸趣只這在字謂",
    "X14n0298_001:0728a19": "不當入而入曰枉意謂若悟本明當下成佛何自",
    "X14n0298_001:0728a20": "屈而枉入諸趣耶又菩提涅槃者菩提是本覺涅",
    "X14n0298_001:0728a21": "槃是寂滅二者乃果上智斷二轉依號也菩提譯",
    "X14n0298_001:0728a22": "語見前涅槃具云般涅槃那譯云滅度謂滅二種",
    "X14n0298_001:0728a23": "生死度圓寂彼岸故此元清淨體者正指吾心說",
    "X14n0298_001:0728a24": "元者本也本來無染故曰清淨縱使汩沒塵勞輪",
    "X14n0298_001:0728b01": "轉諸趣此心本然曾無濁穢故稱元清淨體也前",
    "X14n0298_001:0728b02": "文七徵但破心之所在下文破能推者正破此第",
    "X14n0298_001:0728b03": "一根本攀緣心也緣心是第六識麤而易明其文",
    "X14n0298_001:0728b04": "故短第二根本乃決擇識精識精隣真隱而難顯",
    "X14n0298_001:0728b05": "其文故長向後因心顯見因見顯心疑滯漸消菩",
    "X14n0298_001:0728b06": "提漸顯直至第四卷中請行之前方得圓滿是知",
    "X14n0298_001:0728b07": "二本為理門總科亦不離前文心見二義葢第一",
    "X14n0298_001:0728b08": "根本破心第二根本破見學者窮經當曉大途。",
    "X14n0298_001:0728b09": "阿難汝今欲知奢摩他路(至)我與大眾同將眼見。",
    "X14n0298_001:0728b10": "這一節經世尊正酬奢摩之請重徵心目為止散",
    "X14n0298_001:0728b11": "入寂之本也初汝今下牒前問語今復下重徵心",
    "X14n0298_001:0728b12": "目屈五輪指者屈握拳相也五輪者謂如來五指",
    "X14n0298_001:0728b13": "端文理如輪故語阿難下示拳驗見也佛言汝何",
    "X14n0298_001:0728b14": "下正徵見意阿難答以拳曜心目以所見顯能見",
    "X14n0298_001:0728b15": "也拳稱光明者佛身舉體金光顯映故云昭曜心",
    "X14n0298_001:0728b16": "目佛但問見答又兼心汝將下且先徵見佛謂汝",
    "X14n0298_001:0728b17": "將何物能見我拳阿難答以由眼見也兼大眾說",
    "X14n0298_001:0728b18": "者阿難意謂由眼能見不唯一己舉世皆然也。",
    "X14n0298_001:0728b19": "佛告阿難汝今答我(至)失汝元常故受輪轉。",
    "X14n0298_001:0728b20": "這一節經世尊咄破妄心勦其賊主正示奢摩路",
    "X14n0298_001:0728b21": "也前文七徵但破其結寨的所在故云徵心所在",
    "X14n0298_001:0728b22": "今破能推正是殺賊奢摩是止今止其妄心正是",
    "X14n0298_001:0728b23": "其路然此猶為初步耳初佛告下是因見顯心何",
    "X14n0298_001:0728b24": "者前文佛但徵見由阿難答兼心目故今且置見",
    "X14n0298_001:0728c01": "而徵心也故云以何為心當我拳曜然按經次第",
    "X14n0298_001:0728c02": "亦必先破其心何故前既徵破所在賊主未曾勦",
    "X14n0298_001:0728c03": "絕故今先心而後見也阿難言下正答拳曜之心",
    "X14n0298_001:0728c04": "躡前推窮七處即將能推者為今拳曜之心也佛",
    "X14n0298_001:0728c05": "咄言此非汝心阿難積劫多聞抱此功勳多是此",
    "X14n0298_001:0728c06": "心被佛一咄而勦除之何其易哉阿難猶不識他",
    "X14n0298_001:0728c07": "是賊還與稱冤呌屈矍然驚懼謂此非我心當名",
    "X14n0298_001:0728c08": "何等咄是呵聲實含憐意如父憐子之愚咄而告",
    "X14n0298_001:0728c09": "之矍是驚起貌後佛告下佛謂此非汝心葢是前",
    "X14n0298_001:0728c10": "塵虗妄相想正是六塵緣影浮亂之想惑汝真性",
    "X14n0298_001:0728c11": "盜汝家寶前云譬如國王為賊所侵此正是賊由",
    "X14n0298_001:0728c12": "汝無始至今認賊為子失汝元常元本也常不遷",
    "X14n0298_001:0728c13": "也所謂用諸妄想而失此常住真心是故汩沒生",
    "X14n0298_001:0728c14": "死枉受輪轉。",
    "X14n0298_001:0728c15": "阿難白佛言世尊(至)惟垂大悲開發未悟。",
    "X14n0298_001:0728c16": "這一節經阿難因被咄破能推失其妄據之本故",
    "X14n0298_001:0728c17": "驚疑而重請開示也初阿難下三句阿難謂我是",
    "X14n0298_001:0728c18": "世尊寵愛之弟我心愛佛佛令出家此似阿難情",
    "X14n0298_001:0728c19": "識不忘有恃寵愛之意因疑世尊逕庭不近人情",
    "X14n0298_001:0728c20": "是故直斥非心也然此阿難既示同迷順適凡情",
    "X14n0298_001:0728c21": "故作哀矜乞怙之語令彼末世眾生讀此如親炙",
    "X14n0298_001:0728c22": "其事易悟入故我心下敘善也縱令下敘惡也如",
    "X14n0298_001:0728c23": "此極善極惡之行皆由此心所造云何說此非心",
    "X14n0298_001:0728c24": "若此下文顯可知。",
    "X14n0298_001:0729a01": "爾時世尊開示阿難(至)與諸大眾默然自失。",
    "X14n0298_001:0729a02": "這一節經世尊詳示生滅之心無體欲令阿難棄",
    "X14n0298_001:0729a03": "生滅而證無生也前文世尊咄破能推非心阿難",
    "X14n0298_001:0729a04": "驚疑謂除此覺知更無所有我乃無心同諸土木",
    "X14n0298_001:0729a05": "是故世尊詳示非心所以也欲令心入無生忍者",
    "X14n0298_001:0729a06": "謂阿難一向固執生滅為心今世尊欲令棄生滅",
    "X14n0298_001:0729a07": "心即於生滅證入無生無生滅對治生滅一廢一",
    "X14n0298_001:0729a08": "立誠藥病之要切耳稱法忍者謂無生法之忍也",
    "X14n0298_001:0729a09": "華嚴八地經云不見少法生不見少法滅無滅無",
    "X14n0298_001:0729a10": "生法體本住湛然常寂默證此理忍可於心名無",
    "X14n0298_001:0729a11": "生法忍忍者是智智體綿綿欲罷而不能者謂之",
    "X14n0298_001:0729a12": "忍也師子座者師子乃獸中之王吼時百獸震驚",
    "X14n0298_001:0729a13": "表如來說法魔外喪膽震裂其處故摩頂義見前",
    "X14n0298_001:0729a14": "解如來常說下正釋阿難無心之疑謂如來尋常",
    "X14n0298_001:0729a15": "說言世出世間一切諸法唯心所現唯心之心指",
    "X14n0298_001:0729a16": "真心說一切因果者凡世出世間善惡諸法有因",
    "X14n0298_001:0729a17": "必有果故世界微塵一句指麤細說麤為大地細",
    "X14n0298_001:0729a18": "為微塵凡諸巨細之物皆因心而成其體此釋上",
    "X14n0298_001:0729a19": "唯心所見之語阿難下亦承上義以明真心必有",
    "X14n0298_001:0729a20": "體故良以阿難認此惺惺者為心一旦被佛咄破",
    "X14n0298_001:0729a21": "離此惺惺而不知寂寂之真體故疑為無心是以",
    "X14n0298_001:0729a22": "佛明凡諸世間所有乃至一草一葉一縷一結皆",
    "X14n0298_001:0729a23": "有體性縱令虗空亦有太虗之名凝然洞達之貌",
    "X14n0298_001:0729a24": "何況妙淨明心而自無體耶性一切心者謂彼世",
    "X14n0298_001:0729b01": "出世間凡一切心心所法皆以此妙淨明心為其",
    "X14n0298_001:0729b02": "本性離此妙心則諸心法無別有性故也若汝下",
    "X14n0298_001:0729b03": "明其執恡妄心亡乎真體乃與決擇使其棄妄歸",
    "X14n0298_001:0729b04": "真故執恡者謂執此妄心慳恡不肯捨故覺觀二字",
    "X14n0298_001:0729b05": "各具一意正是第六識緣慮心的行相瑜伽論云",
    "X14n0298_001:0729b06": "謂於外五塵境上怱遽麤轉名覺怱遽細轉名觀",
    "X14n0298_001:0729b07": "俱屬慧心所法也佛與決擇云若汝執此分別覺",
    "X14n0298_001:0729b08": "觀所了知性必為心者此心即應離彼六塵一切",
    "X14n0298_001:0729b09": "緣慮事業別有一箇能分別的全性在即真汝心",
    "X14n0298_001:0729b10": "如汝下引現事顯妄謂汝即今仰承聽法之心此",
    "X14n0298_001:0729b11": "是因我說法音聲方有你的能分別性這是因動",
    "X14n0298_001:0729b12": "而有縱滅下復舉靜時說謂縱滅了一切見聞覺",
    "X14n0298_001:0729b13": "知六塵現境你內守幽間靜境亦非真體猶為意",
    "X14n0298_001:0729b14": "識中的法塵分別影事只此一動一靜之間元非",
    "X14n0298_001:0729b15": "真體我非下暫縱而復奪之謂我不教你畢竟執",
    "X14n0298_001:0729b16": "為非心汝但於心微細揣摩看若離現前六塵別",
    "X14n0298_001:0729b17": "有一箇能分別的心性在這便是你的心若此能",
    "X14n0298_001:0729b18": "分別性離塵無體斯是前塵分別影事影是六塵",
    "X14n0298_001:0729b19": "緣影事是根塵交接取捨愛憎等却非是心若屬",
    "X14n0298_001:0729b20": "前塵塵非常住是生滅法變滅之時此心隨滅則",
    "X14n0298_001:0729b21": "同龜毛兔角徒得空名安有其實則汝法身同斷",
    "X14n0298_001:0729b22": "滅矣稱法身者即以真心法體為我常住之身若",
    "X14n0298_001:0729b23": "此心斷滅其誰修證無生法忍耶末句結歸初文",
    "X14n0298_001:0729b24": "無生法忍之句然此決擇至為親切而阿難等心",
    "X14n0298_001:0729c01": "猶未開新無獲證故心被非前途黯然點失其守。",
    "X14n0298_001:0729c02": "佛告阿難世間一切(至)雖得多聞不成聖果。",
    "X14n0298_001:0729c03": "這一節經世尊警諸行者為生滅心誤聖果難成",
    "X14n0298_001:0729c04": "以結第一根本義也九次第定者天台禪門修鍊",
    "X14n0298_001:0729c05": "中說離諸欲入初禪次第入二禪三禪乃至非有",
    "X14n0298_001:0729c06": "想非無想處定最後入滅受想定又云以無漏鍊",
    "X14n0298_001:0729c07": "有漏必令諸禪定觀調柔不令異念間雜即成阿",
    "X14n0298_001:0729c08": "羅漢是名九次第定今云雖成而不得聖果者正",
    "X14n0298_001:0729c09": "警為異念間雜生死根本未破為他所誤故不成",
    "X14n0298_001:0729c10": "果詳此葢約通途為言不指已證者說也前標二",
    "X14n0298_001:0729c11": "種根本今破第一生死根本文止於此審前阿難",
    "X14n0298_001:0729c12": "誤認能推而世尊直破非心發明生死根本煥然",
    "X14n0298_001:0729c13": "明矣下文阿難既聞咄破先心失守故重請示發",
    "X14n0298_001:0729c14": "妙心開道眼斯當發起第二根本文也。",
    "X14n0298_001:0729c15": "阿難聞已重復悲淚(至)如人說食終不能飽。",
    "X14n0298_001:0729c16": "這一節經阿難聞破先心責躬重請心見實際而",
    "X14n0298_001:0729c17": "且先陳徒恃之情也阿難下至白佛言是集家語",
    "X14n0298_001:0729c18": "自我下方是阿難自敘歷觀前文數處凡阿難自",
    "X14n0298_001:0729c19": "敘必兼俗情這是尊者逗機導俗的意思葢凡情",
    "X14n0298_001:0729c20": "實爾故作此說以開蒙昧也然恃兄是佛弟仗兄",
    "X14n0298_001:0729c21": "的威力無勞自修將謂佛兄惠與三昧現成作佛",
    "X14n0298_001:0729c22": "世間愚蒙誠有此念不知身心本不相代由此因",
    "X14n0298_001:0729c23": "循唐喪失却本然心體身雖出家心不入道末世",
    "X14n0298_001:0729c24": "學人讀此亦應加勉譬如下設譬重明上意窮子",
    "X14n0298_001:0730a01": "喻失本心乏功德財故如窮子捨父喻違真逃逝",
    "X14n0298_001:0730a02": "喻不入道而馳逐有為畜聞成過今日下明始悟",
    "X14n0298_001:0730a03": "也謂從積劫多聞今日蒙佛慈誨始悟多聞無功",
    "X14n0298_001:0730a04": "若不依聞修證與不聞者等耳又設喻明多聞無",
    "X14n0298_001:0730a05": "功謂如有人廣說八珍之美而無一食充饑終不",
    "X14n0298_001:0730a06": "能飽以況多聞不修如說食等耳。",
    "X14n0298_001:0730a07": "世尊我等今者二障所纏(至)發妙明心開我道眼。",
    "X14n0298_001:0730a08": "這一節經阿難正請心眼之實發起辨見之端也",
    "X14n0298_001:0730a09": "前來阿難執心在身中眼在面上一往為佛徵破",
    "X14n0298_001:0730a10": "始知心非其真見不在眼是故於今心眼雙請必",
    "X14n0298_001:0730a11": "求其實者爾又前佛破生死根本則阿難所計緣",
    "X14n0298_001:0730a12": "心已無茲將啟後辯見乃從第二根本中識精元",
    "X14n0298_001:0730a13": "明上辯起經文血脉如此學者當細玩之二障者",
    "X14n0298_001:0730a14": "一煩惱障二所知障煩惱障事即我執也所知障",
    "X14n0298_001:0730a15": "理即法執也一切眾生為此二障所纏縛者良由",
    "X14n0298_001:0730a16": "不知寂常心性故爾葢阿難一向執着惺惺緣慮",
    "X14n0298_001:0730a17": "為心故受輪轉惺惺對寂寂說若著惺邊則成世",
    "X14n0298_001:0730a18": "諦故今以寂常為請若著寂邊其病均也必以惺",
    "X14n0298_001:0730a19": "寂等持適為妙耳今阿難切救其病故請寂常心",
    "X14n0298_001:0730a20": "也惟願下正陳請義窮露者無財謂窮無覆謂露",
    "X14n0298_001:0730a21": "即流浪之謂也妙明心者妙即是寂明即是照照",
    "X14n0298_001:0730a22": "即惺義此正是寂照不二之心也非偏枯之寂故",
    "X14n0298_001:0730a23": "寂以妙稱即寂之照故照以明稱詳解在第四卷",
    "X14n0298_001:0730a24": "中開道眼者前文妄心雖破妄見猶蔽然以塵眸",
    "X14n0298_001:0730b01": "俗翳障乎無漏故請開道眼而扶塵翳耳是故下",
    "X14n0298_001:0730b02": "文重重辯見直至第二卷末皆辯見義也妄見既",
    "X14n0298_001:0730b03": "破真心自明心見非二法故故以心眼雙請有微",
    "X14n0298_001:0730b04": "意存焉然斯心見二義為談理之媒初則破心見",
    "X14n0298_001:0730b05": "之妄次則融心見之真三則泯心見於性覺自阿",
    "X14n0298_001:0730b06": "難發心見相以至極玄極妙總不離此心見二字",
    "X14n0298_001:0730b07": "學者勿忘其本可也。",
    "X14n0298_001:0730b08": "即時如來從胸卍字(至)旋至阿難及諸大眾。",
    "X14n0298_001:0730b09": "這一節經世尊將酬心見之問而且放光以寓其",
    "X14n0298_001:0730b10": "意也前文破能推心亦於面門放光彼表破六根",
    "X14n0298_001:0730b11": "顯六湛之意今於胸前放光葢表會見歸心之意",
    "X14n0298_001:0730b12": "其光具百寶色者意表見為本覺真智具無量功",
    "X14n0298_001:0730b13": "德也十方塵剎一時周徧者意表本覺智光不動",
    "X14n0298_001:0730b14": "而周無何不在也灌如來頂旋至阿難及大眾者",
    "X14n0298_001:0730b15": "意表果因一契彼我同源因窮果徹俱無上也卍",
    "X14n0298_001:0730b16": "字是佛吉祥萬德三十二相之一本非萬字胸提",
    "X14n0298_001:0730b17": "此象以具萬德即以萬字名之詳出華嚴相好品",
    "X14n0298_001:0730b18": "中晃昱者熌爍之意夫佛心不動動必中理以象",
    "X14n0298_001:0730b19": "擬意古聖之則如法華現瑞文殊默識則知欲說",
    "X14n0298_001:0730b20": "大法今象亦然智者觀之必因象以會心也。",
    "X14n0298_001:0730b21": "告阿難言吾今為汝(至)性淨明心得清淨眼。",
    "X14n0298_001:0730b22": "這一節經世尊正酬心眼之義始標其淨且妙也",
    "X14n0298_001:0730b23": "建法幢者有摧邪樹正之意故稱曰幢幢是旗屬",
    "X14n0298_001:0730b24": "大將之赤幟近是也又古訓旛屬旛翻也取迴轉",
    "X14n0298_001:0730c01": "之意幢取不傾之意今世尊建大法義能摧偏小",
    "X14n0298_001:0730c02": "之執故取況也下文重重摧破堅執故稱法幢法",
    "X14n0298_001:0730c03": "即幢故不獨阿難亦令十方三世眾生俱獲妙心",
    "X14n0298_001:0730c04": "道眼二義也不可思議曰妙深遠叵測曰微含藏",
    "X14n0298_001:0730c05": "堅固曰密道眼澄湛曰清淨。",
    "X14n0298_001:0730c06": "何難汝先答我見光明拳(至)云何成拳汝將誰見。",
    "X14n0298_001:0730c07": "這一節經世尊重躡前事以審其見也前將破能",
    "X14n0298_001:0730c08": "推之心世尊舉拳驗見及心前文先破心矣今將",
    "X14n0298_001:0730c09": "破見故重躡拳事問之乃引先所答語徵其根境",
    "X14n0298_001:0730c10": "之實以啟下文也拳與光明是所見境見是能見",
    "X14n0298_001:0730c11": "根問有三事下文答亦指三實處。",
    "X14n0298_001:0730c12": "阿難言由佛全體閻浮檀金(至)屈握示人故有拳相。",
    "X14n0298_001:0730c13": "這一節經阿難答前根境三問確指其實處也世",
    "X14n0298_001:0730c14": "尊全體紫金光聚高出大眾如寶山相似閻浮檀",
    "X14n0298_001:0730c15": "金者梵語閻浮譯云勝金檀是樹名此樹生於南",
    "X14n0298_001:0730c16": "洲北岸由樹多滋滋汁流入海成金其金紫色南",
    "X14n0298_001:0730c17": "洲以此樹為名故稱勝金洲佛身金色如之赩許",
    "X14n0298_001:0730c18": "力切音逸赤焰也指佛身金光多赤燄故此答光",
    "X14n0298_001:0730c19": "明實處眼指見之實處五輪下指拳之實處也。",
    "X14n0298_001:0730c20": "佛告阿難如來今日(至)例如來拳事義相類。",
    "X14n0298_001:0730c21": "這一節經世尊以拳眼眼例漸引阿難悟見歸心",
    "X14n0298_001:0730c22": "也夫無手則無拳無眼非無見阿難未語誤言相",
    "X14n0298_001:0730c23": "類下文辯處可了唯然是領諾之辭餘可解。",
    "X14n0298_001:0730c24": "佛告阿難汝言相類(至)前塵自暗見何虧損。",
    "X14n0298_001:0731a01": "這一節經佛明拳眼不類以顯見性無損也非見",
    "X14n0298_001:0731a02": "全無者以不見明似損一分暗猶可矚故曰非見",
    "X14n0298_001:0731a03": "全無以是下謂猶見暗見所不損但以前塵自暗",
    "X14n0298_001:0731a04": "耳下經云不明自發則諸暗相永不能昏此不假",
    "X14n0298_001:0731a05": "明而自發者乃為見自具足何謂無眼即不成見",
    "X14n0298_001:0731a06": "耶。",
    "X14n0298_001:0731a07": "阿難言諸盲眼前唯覩黑暗(至)二黑校量曾無有異。",
    "X14n0298_001:0731a08": "這一節經阿難疑暗非見佛校二黑以顯無異也",
    "X14n0298_001:0731a09": "初阿難下疑暗非見佛告下佛校二黑別不別如",
    "X14n0298_001:0731a10": "是下阿難答以二黑無異。",
    "X14n0298_001:0731a11": "阿難若無眼人全見前黑(至)又則燈觀何關汝事。",
    "X14n0298_001:0731a12": "這一節經佛校二黑例示燈眼但顯色而非見也",
    "X14n0298_001:0731a13": "初謂盲人見黑若得眼光則顯諸色名眼見者一",
    "X14n0298_001:0731a14": "句是例辭的過文以眼例燈故謂彼暗中有眼之",
    "X14n0298_001:0731a15": "人亦但見黑若得燈光則顯諸色例上眼見則此",
    "X14n0298_001:0731a16": "應名燈見矣然燈是外物有見即非燈矣又燈自",
    "X14n0298_001:0731a17": "有見與汝何干以例眼是假名亦非見者下文結",
    "X14n0298_001:0731a18": "歸可解也。",
    "X14n0298_001:0731a19": "是故當知燈能顯色(至)如是見性是心非眼。",
    "X14n0298_001:0731a20": "這一節經世尊結前燈眼之例而會見歸心也初",
    "X14n0298_001:0731a21": "結見是眼而非燈也次結見從心而非眼也會見",
    "X14n0298_001:0731a22": "歸心義明於此。",
    "X14n0298_001:0731a23": "阿難雖復得聞是言(至)合掌清心佇佛悲誨。",
    "X14n0298_001:0731a24": "這一節經阿難與眾雖聞會心之語葢由客塵覆",
    "X14n0298_001:0731b01": "故而未悟也默然者意知前所辯折實如慈命但",
    "X14n0298_001:0731b02": "玄理未明無能重啟故默冀慈音清心以待也。",
    "X14n0298_001:0731b03": "爾時世尊舒兜羅綿(至)因何開悟今成聖果。",
    "X14n0298_001:0731b04": "這一節經佛因阿難未悟乃問陳那客塵顯其悟",
    "X14n0298_001:0731b05": "由以警阿難之誤也兜羅綿見前解網相光者世",
    "X14n0298_001:0731b06": "尊身光具百寶色交光相羅如網故也前文阿難",
    "X14n0298_001:0731b07": "未悟會見歸心之旨乃為客塵所誤是故佛問陳",
    "X14n0298_001:0731b08": "那發明客塵二義警示阿難所誤爾鹿園在波羅",
    "X14n0298_001:0731b09": "奈國過去諸佛皆於此初轉法輪往劫有善惡鹿",
    "X14n0298_001:0731b10": "王各領眷屬五百集此林中國王校獵有感王心",
    "X14n0298_001:0731b11": "因賜為養鹿之園故稱鹿園詳見西域記中阿若",
    "X14n0298_001:0731b12": "多譯云已解憍陳那之名也五比丘者初佛乍離",
    "X14n0298_001:0731b13": "王宮入雪山時父王思念乃命父族三人母族二",
    "X14n0298_001:0731b14": "人訪尋太子作伴修道後於雪山相從半途棄去",
    "X14n0298_001:0731b15": "入於鹿園修外道行佛既成道誓先度此五人因",
    "X14n0298_001:0731b16": "至鹿園三轉法輪陳那先悟故立美名詳見阿含",
    "X14n0298_001:0731b17": "等經今文世尊舒手而問者仍前舉拳未了之緣",
    "X14n0298_001:0731b18": "故舒手以問指眾及一切說者人皆為此誤故特",
    "X14n0298_001:0731b19": "問阿若多者由先悟故謂諸行者遠不得成無上",
    "X14n0298_001:0731b20": "菩提近不得證阿羅漢者皆由客塵煩惱所誤故",
    "X14n0298_001:0731b21": "也客塵是喻譬見思二惑見惑浮動往來不停故",
    "X14n0298_001:0731b22": "喻如客思惑校細品數多故故喻如塵客對主說",
    "X14n0298_001:0731b23": "塵對空說主空不動喻真心也客塵動故名惑惑",
    "X14n0298_001:0731b24": "障真心故為所誤阿難之未悟由此汝等下三句",
    "X14n0298_001:0731c01": "正問悟由又前破緣心謂以生死妄想誤為真實",
    "X14n0298_001:0731c02": "今破妄見謂由客塵煩惱所誤須知二誤字彼此",
    "X14n0298_001:0731c03": "相顧又彼指心說妄想此指見稱煩惱葢煩惱是",
    "X14n0298_001:0731c04": "惑之總名妄想與煩惱名雖異體實同亦不無麤",
    "X14n0298_001:0731c05": "細之分耳。",
    "X14n0298_001:0731c06": "時憍陳那起立白佛(至)名為塵義佛言如是。",
    "X14n0298_001:0731c07": "這一節經陳那答佛問義敘自悟由也憍陳那譯",
    "X14n0298_001:0731c08": "云火器其先是事火外道因以為性自雜長老者",
    "X14n0298_001:0731c09": "自謂年齒長於眾而老亦先人故稱長老其於眾",
    "X14n0298_001:0731c10": "中最先稱解故云獨得解名而所解者客塵二義",
    "X14n0298_001:0731c11": "由此得成阿羅漢果此敘悟由也世尊下先釋客",
    "X14n0298_001:0731c12": "義俶裝者俶猶束也遑是暇旅亭是客舍謂行客",
    "X14n0298_001:0731c13": "食宿事畢則結束裝具趨趲前路不暇安住於旅",
    "X14n0298_001:0731c14": "亭也若實下明主是住義攸是所如是下牒明住",
    "X14n0298_001:0731c15": "不住以結客義也又如下次釋塵義新霽者雨後",
    "X14n0298_001:0731c16": "初晴名為新霽淮南子云日出暘谷今云清暘謂",
    "X14n0298_001:0731c17": "是初出暘谷之日漸升於天光未盛而清涼故曰",
    "X14n0298_001:0731c18": "清暘升天光入下明塵相謂日光入屋隙中乃見",
    "X14n0298_001:0731c19": "微細游塵上下迴旋搖動不停虗空一句明不動",
    "X14n0298_001:0731c20": "義如是下牒明動不動以結塵義以上客塵二義",
    "X14n0298_001:0731c21": "客義辯住不住者約去住說故塵義辯動不動者",
    "X14n0298_001:0731c22": "約動靜說故云住即動靜義是故下文單論動靜",
    "X14n0298_001:0731c23": "也佛言下是佛印燈二義謂分別稱理故今文乃",
    "X14n0298_001:0731c24": "審實陳那客塵二義下文即以現事動不動相詰",
    "X14n0298_001:0732a01": "問阿難顯出他的客塵煩惱來然後責其所誤也",
    "X14n0298_001:0732a02": "然今客塵直在喻邊說無法合文大約秪取動不",
    "X14n0298_001:0732a03": "動義故。",
    "X14n0298_001:0732a04": "即時如來於大眾中(至)誰為無住佛言如是。",
    "X14n0298_001:0732a05": "這一節經世尊以手開合審阿難動不動義正明",
    "X14n0298_001:0732a06": "所誤之本也即時下如來以手開合問阿難阿見",
    "X14n0298_001:0732a07": "阿難答以如來寶掌開合此阿難具實答也文顯",
    "X14n0298_001:0732a08": "可知佛告下世尊正審動不動義阿難答云佛手",
    "X14n0298_001:0732a09": "自動非我見性有開合也佛徵誰動誰靜一句隱",
    "X14n0298_001:0732a10": "然有警意存焉警謂物無動靜而動靜者是誰意",
    "X14n0298_001:0732a11": "斥阿難內心動故阿難不悟依舊隨情作解道佛",
    "X14n0298_001:0732a12": "手不住不住即動也而我見性求靜不可得更誰",
    "X14n0298_001:0732a13": "無住無住即動也佛言如是者世尊見他不悟且",
    "X14n0298_001:0732a14": "暫縱許之印其分別動不動義不差故云如是總",
    "X14n0298_001:0732a15": "責其迷後文可見。",
    "X14n0298_001:0732a16": "如來於是從輪掌中(至)誰為搖動佛言如是。",
    "X14n0298_001:0732a17": "這一節經世尊次復左右飛光審阿難動不動義",
    "X14n0298_001:0732a18": "自外而內也輪掌即五輪掌手掌飛光至其左右",
    "X14n0298_001:0732a19": "者正要阿難動頭方問佛告下佛問動頭何因阿",
    "X14n0298_001:0732a20": "難亦具實答阿難汝盻下正審動不動義阿難亦",
    "X14n0298_001:0732a21": "答頭動見不動也佛言下亦暫縱許之印其分別",
    "X14n0298_001:0732a22": "動不動義不差故云如是總責其迷亦見下文以",
    "X14n0298_001:0732a23": "上兩節文初文佛手開合是阿難外境以其外境",
    "X14n0298_001:0732a24": "對見驗動不動今文飛光動頭頭是阿難內身又",
    "X14n0298_001:0732b01": "以身根對見驗動不動外境踈內身親從踈至親",
    "X14n0298_001:0732b02": "自外及內審其動不動義要令阿難確實明其動",
    "X14n0298_001:0732b03": "不動者是誰然後責其所誤如是則阿難易解而",
    "X14n0298_001:0732b04": "心服也今阿難雖悟見性不動而認處非真良由",
    "X14n0298_001:0732b05": "誤認緣塵分別之見為不動性夫此緣塵分別實",
    "X14n0298_001:0732b06": "非不動而不知根境寂然動靜由心即此分別全",
    "X14n0298_001:0732b07": "是客塵下文所責意在于此又第二卷中云悟中",
    "X14n0298_001:0732b08": "迷者正指此處誤認者說學者不可忘此源也。",
    "X14n0298_001:0732b09": "於是如來普告大眾(至)輪迴是中自取流轉。",
    "X14n0298_001:0732b10": "這一節經世尊牒前客塵二義及阿難根境動不",
    "X14n0298_001:0732b11": "動相而總責其為分別心之誤也於是下佛述陳",
    "X14n0298_001:0732b12": "那客塵二義汝觀下述阿難頭動義又汝下述手",
    "X14n0298_001:0732b13": "開合義無卷舒云無動靜也云何下正是總責謂",
    "X14n0298_001:0732b14": "阿難逐境生心客塵起滅而遺失真性也以動為",
    "X14n0298_001:0732b15": "身者指頭動頭即身故以動為境者指手開合是",
    "X14n0298_001:0732b16": "阿難外境故此二句意斥阿難不了自心分別為",
    "X14n0298_001:0732b17": "動而反以動為身境耶從始下正責其為客塵起",
    "X14n0298_001:0732b18": "滅佛意總謂汝執身境動者假令內心不起外境",
    "X14n0298_001:0732b19": "寂然何動靜之有葢動靜者由心分別故也如六",
    "X14n0298_001:0732b20": "祖云風旛非動是仁者心動此之謂也始指手開",
    "X14n0298_001:0732b21": "合終指頭動皆是生滅心念非客塵煩惱而何遺",
    "X14n0298_001:0732b22": "失下是責其遺真逐妄真性即不生滅今棄不生",
    "X14n0298_001:0732b23": "滅而逐諸生滅非顛倒而何故云顛倒行事性心",
    "X14n0298_001:0732b24": "失真下二句謂汝以迷故性心失乎真體乃認妙",
    "X14n0298_001:0732c01": "心中所現物以為自己逐諸生滅輪迴於幻己之",
    "X14n0298_001:0732c02": "中非天與非人與而自取流轉耳物字即第二卷",
    "X14n0298_001:0732c03": "中色心諸緣及心所使皆是妙心所現物是也。"
}