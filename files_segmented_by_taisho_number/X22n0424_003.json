{
    "X22n0424_003:0643c04": "佛說阿彌陀經疏鈔卷第三",
    "X22n0424_003:0643c05": "明古杭雲棲寺沙門　袾宏　述",
    "X22n0424_003:0643c06": "○三天樂雨華(四)。初天樂二金地三雨華四總",
    "X22n0424_003:0643c07": "結。",
    "X22n0424_003:0643c08": "○初天樂。",
    "X22n0424_003:0643c09": "又舍利弗。彼佛國土。常作天樂。",
    "X22n0424_003:0643c10": "【疏】上敘寶池。此談金地之上。華樂交輝也。天樂者。",
    "X22n0424_003:0643c11": "異世樂故。常作者。無間歇故。",
    "X22n0424_003:0643c12": "【鈔】異世樂者。大本云。第一四天王天。及諸天人。百",
    "X22n0424_003:0643c13": "千香華。百千音樂。以供養佛。及諸菩薩聲聞之眾。",
    "X22n0424_003:0643c14": "於是第二忉利天王。欲界諸天。以至第七梵天。一",
    "X22n0424_003:0643c15": "切諸天。香華音樂。轉相倍勝。又云。亦有自然萬種",
    "X22n0424_003:0643c16": "伎樂。無非法音。清暢嘹喨。微妙明雅。一切音聲。所",
    "X22n0424_003:0643c17": "不能及。觀經云。無量諸天。作天伎樂。又有樂器懸",
    "X22n0424_003:0643c18": "處虗空。如天寶幢。不鼓自鳴。以是天人所作之樂。",
    "X22n0424_003:0643c19": "非人間所有。故云異世樂也。無間歇者。世樂須人。",
    "X22n0424_003:0643c20": "有作有輟。天樂自鳴。故云常作也。今人念佛。臨終",
    "X22n0424_003:0643c21": "之日。天樂迎空。正唯淨土常作天樂故。",
    "X22n0424_003:0643c22": "【疏】稱理。則自性萬德和融。是天樂義。",
    "X22n0424_003:0643c23": "【鈔】自性如實空。則不立一塵。如實不空。則交羅萬",
    "X22n0424_003:0643c24": "德。調和而克諧不悖。融液而一味無乖。忍進相與",
    "X22n0424_003:0644a01": "低昂。則塤鳴篪奏。止觀雙成定慧。則玉振金聲。慈",
    "X22n0424_003:0644a02": "悲。則哀矣不傷。喜捨。則樂而不泆。如斯天樂。非唯",
    "X22n0424_003:0644a03": "不鼓。兼復無聲。羽寂宮沈。響天震地。",
    "X22n0424_003:0644a04": "○二金地。",
    "X22n0424_003:0644a05": "黃金為地。",
    "X22n0424_003:0644a06": "【疏】此躡前起後。謂極樂世界。上則樂作於天。下則",
    "X22n0424_003:0644a07": "金嚴其地。而居此黃金地上。不獨耳聞天樂。亦且",
    "X22n0424_003:0644a08": "眼見天華也。黃金者。謂瑠璃地上。間以黃金。然亦",
    "X22n0424_003:0644a09": "眾寶無定。",
    "X22n0424_003:0644a10": "【鈔】間以黃金者。如觀經云。見瑠璃地。內外暎徹。下",
    "X22n0424_003:0644a11": "有金剛七寶金幢。擎瑠璃地。其幢八棱。百寶所成。",
    "X22n0424_003:0644a12": "一一寶珠放千光明。一一光明八萬四千色。暎瑠",
    "X22n0424_003:0644a13": "璃地。如億千日。瑠璃地上。以黃金繩。雜廁間錯。界",
    "X22n0424_003:0644a14": "以七寶。分齊分明。據此。則地本瑠璃。而黃金者。又",
    "X22n0424_003:0644a15": "地面之莊嚴也。大本云。彼剎自然七寶。體性溫柔。",
    "X22n0424_003:0644a16": "相間為地。或純一寶。光色晃耀。超越十方。恢廓曠",
    "X22n0424_003:0644a17": "蕩。不可窮盡。地皆平正。無有須彌及諸山海坑坎",
    "X22n0424_003:0644a18": "井谷幽暗之所。據此。則亦可專以黃金為地。良繇",
    "X22n0424_003:0644a19": "彼國廣大。非止一隅。黃金瑠璃。且以一寶二寶言",
    "X22n0424_003:0644a20": "之。眾寶為之。當亦無盡。",
    "X22n0424_003:0644a21": "【疏】稱理。則自性真如平等。是金地義。",
    "X22n0424_003:0644a22": "【鈔】真如。則無雜無穢。無變無遷。歷萬劫而常新。平",
    "X22n0424_003:0644a23": "等。則不增不減。不高不下。為千聖所共履。毗舍如",
    "X22n0424_003:0644a24": "來。謂當平心地。則世界平。如舍利弗。心有高下。乃",
    "X22n0424_003:0644b01": "見丘陵坑坎是也。是故人人行處是黃金。何待如",
    "X22n0424_003:0644b02": "來以足指按地。",
    "X22n0424_003:0644b03": "○三雨華(三)。初天雨妙華二持以供佛三供已",
    "X22n0424_003:0644b04": "自適。",
    "X22n0424_003:0644b05": "○初天雨妙華。",
    "X22n0424_003:0644b06": "晝夜六時。雨天曼陀羅華。",
    "X22n0424_003:0644b07": "【疏】言此黃金地上。常雨天華也。彼無須彌日月。而",
    "X22n0424_003:0644b08": "言六時者。以華鳥為候也。盧山蓮漏。蓋倣此意。",
    "X22n0424_003:0644b09": "【鈔】此土日月旋環。遶須彌而分晝夜。如贍部正當",
    "X22n0424_003:0644b10": "須彌之南。晝則始東洲半。經乎南洲。終西洲半。夜",
    "X22n0424_003:0644b11": "則始西洲半。經乎北洲。終東洲半。配十二支。六時",
    "X22n0424_003:0644b12": "成晝。六時成夜。為一日也。彼國既無須彌。又無日",
    "X22n0424_003:0644b13": "月。常明不昏。晝夜無辨。唯以華開鳥鳴而為晝。華",
    "X22n0424_003:0644b14": "合鳥棲而為夜也。然日月有無。諸本不同。漢譯云。",
    "X22n0424_003:0644b15": "日月處空。吳譯仍漢。王氏復云處空而不運轉。曹",
    "X22n0424_003:0644b16": "魏不言有無。元魏及宋。直云無有。若和會之。當是",
    "X22n0424_003:0644b17": "日月雖存。以佛及聖眾。光明掩暎。與無同耳。而以",
    "X22n0424_003:0644b18": "理揆之。無者為正。何者。忉利而上。尚不假日月為",
    "X22n0424_003:0644b19": "明。何況極樂。或漢譯日月上。缺無有二字。未可知",
    "X22n0424_003:0644b20": "也。高明更詳之。蓮漏者。遠祖於廬山。集眾念佛。刻",
    "X22n0424_003:0644b21": "木為蓮。具十二葉。引流泉入池。每度一時。水激一",
    "X22n0424_003:0644b22": "葉。晝夜六時。禪誦不輟。與會諸賢。往生甚眾。今人",
    "X22n0424_003:0644b23": "六時淨業。本於遠祖。遠祖本此。",
    "X22n0424_003:0644b24": "【疏】曼陀羅。天華名也。此云適意。又云白華。天雨者。",
    "X22n0424_003:0644c01": "讚歎道德。如空生帝釋事。",
    "X22n0424_003:0644c02": "【鈔】白華者。天華多種。如曼殊沙。則云赤華。今止白",
    "X22n0424_003:0644c03": "華。文省便也。亦可西方屬金。取白業義。適意者。天",
    "X22n0424_003:0644c04": "華妙好。適悅人意也。大本云。一切諸天。皆賷天上",
    "X22n0424_003:0644c05": "百千華香來供彼佛。及諸菩薩聲聞之眾是也。讚",
    "X22n0424_003:0644c06": "歎者。世人行善。諸天歡喜。何況彼國。如來菩薩賢",
    "X22n0424_003:0644c07": "聖上善之所集會。讚歎雨華。理固應爾。如空生帝",
    "X22n0424_003:0644c08": "釋者。須菩提宴坐。帝釋散華。須菩提問。空中散華。",
    "X22n0424_003:0644c09": "當是何人。答曰。我乃天帝。以尊者善說般若故。是",
    "X22n0424_003:0644c10": "知淨土往生之眾。一心不亂。則諸念不生。萬法空",
    "X22n0424_003:0644c11": "寂。即是善說般若。感動諸天。又何疑哉。",
    "X22n0424_003:0644c12": "【疏】又華有二種。一者天華。二者樹華。今是天華。以",
    "X22n0424_003:0644c13": "天攝樹故。",
    "X22n0424_003:0644c14": "【鈔】天華者。從天而下。義如前釋。樹華者。大本云。四",
    "X22n0424_003:0644c15": "方自然風起。出五百音聲。吹諸樹華。華生異香。隨",
    "X22n0424_003:0644c16": "風四散。散諸菩薩聲聞大眾。華墮地者。積厚四寸。",
    "X22n0424_003:0644c17": "極目明麗。芳香無比。及至小萎。自然亂風吹去。是",
    "X22n0424_003:0644c18": "彼土亦雨樹華。故曰以天攝樹。",
    "X22n0424_003:0644c19": "【疏】稱理。則自性開覺。是華義。",
    "X22n0424_003:0644c20": "【鈔】自性在迷。如華尚蕊。自性忽悟。如華正開。又妙",
    "X22n0424_003:0644c21": "色煥爛。不繪而成。妙香馥郁。不行而至。華雨自空",
    "X22n0424_003:0644c22": "不種而生。不採而下。自性神靈通達。亦復如是。",
    "X22n0424_003:0644c23": "○二持以供佛。",
    "X22n0424_003:0644c24": "其土眾生。常以清旦。各以衣裓。盛眾妙華。供養他方",
    "X22n0424_003:0645a01": "十萬億佛。即以食時。還到本國。",
    "X22n0424_003:0645a02": "【疏】此言天所雨華。眾生持取供佛也。眾生者。除佛",
    "X22n0424_003:0645a03": "而言也。清旦者。六時之一也。衣裓者。盛華之器也。",
    "X22n0424_003:0645a04": "供畢還國。猶在食時。以神足故。",
    "X22n0424_003:0645a05": "【鈔】除佛者。唯佛一人。獨稱大覺。菩薩而下。以至往",
    "X22n0424_003:0645a06": "生彼國初心凡夫。皆名眾生也。以生佛相對故。六",
    "X22n0424_003:0645a07": "時之一者。清旦。於晝時為最先。以旦供佛。表至敬",
    "X22n0424_003:0645a08": "也。又旦是夜氣清明之際。清旦供佛。取心淨也。彼",
    "X22n0424_003:0645a09": "國眾生雖晝夜一心。固無清濁。而未登佛地。猶有",
    "X22n0424_003:0645a10": "無明。觸事涉緣。不無少動。亦以平旦號清明心。亦",
    "X22n0424_003:0645a11": "可隨順此方言清旦也。常者。日日恒然。不疲厭故。",
    "X22n0424_003:0645a12": "各者。人人皆然。無勤惰故。盛華器者。真諦謂衣裓",
    "X22n0424_003:0645a13": "為外國盛華之器。或言衣襟。亦以襟盛華也。他方。",
    "X22n0424_003:0645a14": "自本國而他方也。不言本國者。文省也。十萬億佛。",
    "X22n0424_003:0645a15": "一佛一大千土。言廣遠也。食時者。晨齋時也。清旦",
    "X22n0424_003:0645a16": "至於晨齋。為時至少。以至少時。供至多佛。明其速",
    "X22n0424_003:0645a17": "也。如大本言。諸大菩薩。承佛威神。一食之頃。徧至",
    "X22n0424_003:0645a18": "十方無量世界。供養諸佛。華香伎樂。衣葢幢旛。無",
    "X22n0424_003:0645a19": "數供具。若欲獻華。則於空中化成華葢。周四十里。",
    "X22n0424_003:0645a20": "乃至六百八百里。各隨大小。停於空中。勢皆下向。",
    "X22n0424_003:0645a21": "以成供養。復以妙音。歌歎佛德。聽受經法。既供養",
    "X22n0424_003:0645a22": "已。忽然輕舉。還到本國。猶為未食之前。據此。則有",
    "X22n0424_003:0645a23": "種種諸供養具。又化華成葢。又供畢聽法。今止言",
    "X22n0424_003:0645a24": "以華供養。皆文省也。神足者。如大本法藏願云。我",
    "X22n0424_003:0645b01": "作佛時。我剎中人。皆得神足。如一念頃。過百千萬",
    "X22n0424_003:0645b02": "億那由他世界。又願云。即得宿命。又云天眼。又云",
    "X22n0424_003:0645b03": "天耳。又云他心。則生彼國者。六通自在。不止飛行。",
    "X22n0424_003:0645b04": "今不言者。亦文省也。",
    "X22n0424_003:0645b05": "【疏】按此神足。住位。行位。菩薩所有。如華嚴中說。",
    "X22n0424_003:0645b06": "【鈔】華嚴經云。八住菩薩。一剎那頃。遊行無數世界。",
    "X22n0424_003:0645b07": "又十行頌云。佛剎無邊無有數。無量諸佛在其中。",
    "X22n0424_003:0645b08": "菩薩於彼悉現前。親近供養生尊重。則今之神足。",
    "X22n0424_003:0645b09": "豈易及哉。問。此於三種意生身。當屬何等。答。楞伽",
    "X22n0424_003:0645b10": "三種。分屬聲聞菩薩大聖。則生彼國者。隨其所修。",
    "X22n0424_003:0645b11": "各有所證。如九品例。",
    "X22n0424_003:0645b12": "【疏】稱理。則自性自嚴。是盛華供養義。自性自徧。是",
    "X22n0424_003:0645b13": "十萬億佛義。自性自空。是食時還義。自性自住。是",
    "X22n0424_003:0645b14": "本國義。",
    "X22n0424_003:0645b15": "【鈔】自嚴者。心本具含萬德。還以萬德嚴心。德無所",
    "X22n0424_003:0645b16": "德。嚴無所嚴。是真供養。思益經云。誰能供養佛。通",
    "X22n0424_003:0645b17": "達無生者。寶雨經云。如理思惟。即是供養如來。是",
    "X22n0424_003:0645b18": "也。自徧者。以心徧一切處。即是一一承事。無空過",
    "X22n0424_003:0645b19": "者。故維摩經言。無前無後。一時供養。自空者。心體",
    "X22n0424_003:0645b20": "本空。空無來往。是故以食時還。聊對此方跋涉耳。",
    "X22n0424_003:0645b21": "實則不越剎那。還國已竟。自住者。心源湛寂。常住",
    "X22n0424_003:0645b22": "不遷。是當人故鄉田地。安身立命處。金剛經還至",
    "X22n0424_003:0645b23": "本處。即此經還到本國也。此之謂務本。",
    "X22n0424_003:0645b24": "○三供己自適。",
    "X22n0424_003:0645c01": "飯食經行。",
    "X22n0424_003:0645c02": "【疏】承上食時。故次言食。經行者。循環不斷義。返已",
    "X22n0424_003:0645c03": "而食。食已而行。彷徉自適也。",
    "X22n0424_003:0645c04": "【鈔】飯食者。大本云。諸往生者。其飯食時。銀鉢金鉢。",
    "X22n0424_003:0645c05": "種種寶鉢。隨意現前。百味飲食。充滿其中。酸鹹甘",
    "X22n0424_003:0645c06": "淡。各如所願。不餘不缺。不以美故。過量而食。食已",
    "X22n0424_003:0645c07": "自消。而無遺滓。或見色聞香。意以為食。自然飽適。",
    "X22n0424_003:0645c08": "無所味著。身心輕利。食畢化去。時至復現。循環者。",
    "X22n0424_003:0645c09": "如經貫緯。絡繹連緜。往來無已也。食已而行。一以",
    "X22n0424_003:0645c10": "調身。使無凝滯。一以調心。使不放逸也。彷徉者。優",
    "X22n0424_003:0645c11": "遊自得意。世人食已。非奔走塵務。則增長睡眠。彼",
    "X22n0424_003:0645c12": "國飯食經行。解脫之風。逍遙之狀。可想見也。",
    "X22n0424_003:0645c13": "【疏】唯言飯食。不及衣等。唯言經行。不及坐等。亦文",
    "X22n0424_003:0645c14": "省故。",
    "X22n0424_003:0645c15": "【鈔】衣者。大本法藏願云。我作佛時。我剎中人。所欲",
    "X22n0424_003:0645c16": "衣服。隨念即至。不假裁縫擣染浣濯。又復有無量",
    "X22n0424_003:0645c17": "上妙衣服。寶冠環釧。耳璫瓔珞。華鬘帶鎖。諸寶莊",
    "X22n0424_003:0645c18": "嚴。百千妙色。自然在身。又云。復有無量如意妙香。",
    "X22n0424_003:0645c19": "塗香末香。其香普熏彼佛國界。故不言衣。以食攝",
    "X22n0424_003:0645c20": "衣。及一切資生之具故。不及坐者。教開四種三昧。",
    "X22n0424_003:0645c21": "一曰常行。二曰常坐。三曰半行半坐。四曰非行非",
    "X22n0424_003:0645c22": "坐。就此文中。則唯第一。然二部中。皆言往生者。坐",
    "X22n0424_003:0645c23": "蓮華中。般舟三昧則復言立。當知以行攝坐。及四",
    "X22n0424_003:0645c24": "威儀故。",
    "X22n0424_003:0646a01": "【疏】稱理。則自性常定。是飯食義。自性常慧。是經行",
    "X22n0424_003:0646a02": "義。",
    "X22n0424_003:0646a03": "【鈔】禪悅為食。故定有食義。智能運轉。故慧有行義。",
    "X22n0424_003:0646a04": "如論頌云。愛樂佛法味。禪三昧為食。又佛地論。淨",
    "X22n0424_003:0646a05": "土中諸佛菩薩。能說能受大乘法味。又正體智受",
    "X22n0424_003:0646a06": "真如味。能住持身命。使不斷壞。長養萬法。故名為",
    "X22n0424_003:0646a07": "食。又阿含唯識等。說出世五食。一禪悅。二願。三念。",
    "X22n0424_003:0646a08": "四解脫。五法喜。謂禪定資神。輕安適悅。即為食義。",
    "X22n0424_003:0646a09": "願力持法。法身增長。即為食義。念力明記。聖道現",
    "X22n0424_003:0646a10": "前。即為食義。解脫除障。居然資益。即為食義。法喜",
    "X22n0424_003:0646a11": "內充。極喜樂故。即為食義。今止言定者。舉一兼四。",
    "X22n0424_003:0646a12": "禪定之中。無不攝故。維摩經云。未發大乘意。食此",
    "X22n0424_003:0646a13": "食者。至發意乃消。已發意者。得無生忍已乃消。得",
    "X22n0424_003:0646a14": "忍者。至一生補處乃消。華嚴具足優婆夷云。一生",
    "X22n0424_003:0646a15": "所繫菩薩。食我食者。皆於菩提樹下成等正覺。皆",
    "X22n0424_003:0646a16": "自性真如無盡之理而為食也。經行者。持世經云。",
    "X22n0424_003:0646a17": "如來行處。是無行處。無行處者。真慧也。故知拈匙",
    "X22n0424_003:0646a18": "放箸。口口不離。舉足動身。步步踏著。何得埋頭喫",
    "X22n0424_003:0646a19": "飯。空過一生。翫水觀山。徒勞萬里。",
    "X22n0424_003:0646a20": "○四總結。",
    "X22n0424_003:0646a21": "舍利弗。極樂國土。成就如是功德莊嚴。",
    "X22n0424_003:0646a22": "【疏】結上天樂天華等。種種莊嚴。皆本佛願行功德",
    "X22n0424_003:0646a23": "所成就也。",
    "X22n0424_003:0646a24": "【鈔】願者。如大本法藏願云。我作佛時。自地以上。皆",
    "X22n0424_003:0646b01": "無量雜寶。百千種香。而共合成。又願云。我作佛時。",
    "X22n0424_003:0646b02": "十方無央數世界。諸天人民。聞我名號。然燈散華。",
    "X22n0424_003:0646b03": "又願云。我作佛時。剎中菩薩。以香華等種種供具。",
    "X22n0424_003:0646b04": "欲往他方世界供養諸佛。一食之頃。即可徧至。又",
    "X22n0424_003:0646b05": "願云。我作佛時。我剎中人。欲食之時。寶鉢之中。百",
    "X22n0424_003:0646b06": "味飲食。化現在前。食已自去。今來成佛。一一所願。",
    "X22n0424_003:0646b07": "皆悉成就。行者。如大本云。法藏比丘既發願已。天",
    "X22n0424_003:0646b08": "雨妙華。而散其上。又云。或為比丘。或為天王。或為",
    "X22n0424_003:0646b09": "輪王。或為大臣。恒往佛所。承事供養。又云。手中常",
    "X22n0424_003:0646b10": "出衣服飲食。幢旛寶葢。一切音樂。今來成佛。如上",
    "X22n0424_003:0646b11": "天樂天華等報。自合成就。",
    "X22n0424_003:0646b12": "○四化禽風樹(三)。初化禽演法二風樹演法三",
    "X22n0424_003:0646b13": "總結二嚴。",
    "X22n0424_003:0646b14": "○初化禽演法(二)。初正示法音二釋無惡道。",
    "X22n0424_003:0646b15": "○初正示法音(二)。初宣音二獲益。",
    "X22n0424_003:0646b16": "○初宣音。",
    "X22n0424_003:0646b17": "復次舍利弗。彼國常有種種奇妙雜色之鳥。白鶴。孔",
    "X22n0424_003:0646b18": "雀。鸚鵡。舍利。迦陵頻伽。共命之鳥。是諸眾鳥。晝夜六",
    "X22n0424_003:0646b19": "時。出和雅音。其音演暢五根。五力。七菩提分。八聖道",
    "X22n0424_003:0646b20": "分。如是等法。",
    "X22n0424_003:0646b21": "【疏】上言諸天獻瑞。此言禽樹成音。又上言供養之",
    "X22n0424_003:0646b22": "勝。今言聞法之勝也。種種言非一。奇妙言異常。雜",
    "X22n0424_003:0646b23": "色言美觀。白鶴等者。多種中舉一二也。白鶴。孔雀。",
    "X22n0424_003:0646b24": "鸚鵡。常見可知。舍利解現前文。迦陵頻伽。此云妙",
    "X22n0424_003:0646c01": "音。共命。一云命命。如是種種。悉皆奇妙。非凡鳥比。",
    "X22n0424_003:0646c02": "【鈔】奇妙者。形殊眾鳥名奇。音能說法名妙。白鶴者。",
    "X22n0424_003:0646c03": "此土鶴有四種。玄黃蒼白。以白為勝。然鶴雖白。自",
    "X22n0424_003:0646c04": "無純白。非真白鶴也。孔雀。鸚鵡。皆此土所貴。故獨",
    "X22n0424_003:0646c05": "舉也。頻伽。此云妙音。未出殻時。已有音聲超眾鳥",
    "X22n0424_003:0646c06": "故。正法念處經云。此鳥音聲。若人若天。緊那羅等。",
    "X22n0424_003:0646c07": "無能及者。唯除如來。故云妙音。共命。亦云命命。亦",
    "X22n0424_003:0646c08": "云生生。梵語耆婆耆婆迦。二首一身。報同識異。謂",
    "X22n0424_003:0646c09": "是釋迦調達宿因。又雪山有二頭鳥。一曰迦婁嗏。",
    "X22n0424_003:0646c10": "一曰優波迦婁嗏。是也。彷彿如二頭之蛇。九頭之",
    "X22n0424_003:0646c11": "鳥。千頭之魚。今刻繪作人身二首。恐非也。上文數",
    "X22n0424_003:0646c12": "鳥。四通震旦。二局西乾。在此土者。已稱珍異。若在",
    "X22n0424_003:0646c13": "彼國。形體色音。轉更奇妙。今姑取名同。而實則異。",
    "X22n0424_003:0646c14": "例如欄網行樹等。皆以寶成。非人世所有也。舉一",
    "X22n0424_003:0646c15": "二者。多不悉陳。如觀經中有鳧鴈及鴛鴦等。今以",
    "X22n0424_003:0646c16": "少攝多。亦文省也。",
    "X22n0424_003:0646c17": "【疏】然此土諸鳥。唯鸚鵡解作人言。而亦僅稱學語。",
    "X22n0424_003:0646c18": "彼國則晝夜出音。且和且雅。為能演暢根力覺道",
    "X22n0424_003:0646c19": "一切道品。非漫鳴也。",
    "X22n0424_003:0646c20": "【鈔】僅稱學語者。謂但依人語。未能知義。記曰。鸚鵡",
    "X22n0424_003:0646c21": "能言。不離飛鳥。猩猩能言。不離禽獸。則人道未通。",
    "X22n0424_003:0646c22": "何況佛心。鸚鵡且然。餘可知矣。和雅者。和與暴對。",
    "X22n0424_003:0646c23": "如鴟鴉等。是名暴音。雅與俗對。如鶯鸝等。是名俗",
    "X22n0424_003:0646c24": "音。優柔平中。無有麤厲。能令聽者躁心自釋。是名",
    "X22n0424_003:0647a01": "和音。正大謹嚴。無有邪靡。能令聽者欲心自平。是",
    "X22n0424_003:0647a02": "名雅音。由之瑟尚缺於和。鄭之聲大背於雅。鳥兼",
    "X22n0424_003:0647a03": "二美。是黃鍾大呂所不及也。演者。張而廣之。義無",
    "X22n0424_003:0647a04": "盡故。暢者。敷而達之。意無滯故。如是演暢根力覺",
    "X22n0424_003:0647a05": "道。三十有七諸道品也。道品者。以是入道之品類",
    "X22n0424_003:0647a06": "故。",
    "X22n0424_003:0647a07": "【疏】然此三十七品。屬小乘法。實通大乘。隨其心行。",
    "X22n0424_003:0647a08": "如諸經論中說。",
    "X22n0424_003:0647a09": "【鈔】通大乘者。瑜伽四十四云。大乘菩提分。乃有多",
    "X22n0424_003:0647a10": "種。三十七品。是其中別義。通於大小。智論云。三十",
    "X22n0424_003:0647a11": "七品。無所不攝。即無量道品。亦在其中。淨名云。道",
    "X22n0424_003:0647a12": "品是道場。又云道品是法身因。攝大乘云。道品是",
    "X22n0424_003:0647a13": "菩薩寶炬陀羅尼。涅槃云。若人能觀八正道。即見",
    "X22n0424_003:0647a14": "佛性。名得醍醐。皆約大說。隨心行者。如涅槃云。智",
    "X22n0424_003:0647a15": "有二種。一者中智。二者上智。觀諸陰苦。是名中智。",
    "X22n0424_003:0647a16": "分別諸陰有無量相。非聲聞緣覺所知。是名上智。",
    "X22n0424_003:0647a17": "則知道品是一。觀智大小。固無定也。",
    "X22n0424_003:0647a18": "【疏】五根者。一信。二進。三念。四定。五慧。能生聖道。故",
    "X22n0424_003:0647a19": "名為根。又如俱舍。具三義故。",
    "X22n0424_003:0647a20": "【鈔】根有二義。一者能持義。持其所已得。而自分不",
    "X22n0424_003:0647a21": "失也。二者生後義。生其所未得。而勝進上求也。言",
    "X22n0424_003:0647a22": "信根者。謂於諦理深忍樂欲。是名信根。此一為總。",
    "X22n0424_003:0647a23": "餘四承上。進根者。既信此理。勤求不息。是名為進。",
    "X22n0424_003:0647a24": "念根者。既求此理。念茲在茲。明記不忘。是名為念。",
    "X22n0424_003:0647b01": "定根者。既念此理。繫緣一境。相應不散。是名為定。",
    "X22n0424_003:0647b02": "慧根者。既定心在道。復正觀分明。決擇是非。是名",
    "X22n0424_003:0647b03": "為慧。能生聖道者。以此五法。調治其心。譬如陰陽",
    "X22n0424_003:0647b04": "和適。一切種子皆得發生故。俱舍三義者。俱舍論",
    "X22n0424_003:0647b05": "明最勝自在光顯為根。最勝者。根體勝故。自在者。",
    "X22n0424_003:0647b06": "根用勝故。光顯者。體用雙彰故。於中開二十二根。",
    "X22n0424_003:0647b07": "有信等五根故。",
    "X22n0424_003:0647b08": "【疏】五力者。即前五根增長。具有大力。故名為力。",
    "X22n0424_003:0647b09": "【鈔】力有二義。一者不為他伏。二者又能伏。他如瑜",
    "X22n0424_003:0647b10": "伽論。此五力者。能於後後所證出世間法。生深勝",
    "X22n0424_003:0647b11": "解。難制伏故。又具大威勢。摧伏一切諸魔軍故。信",
    "X22n0424_003:0647b12": "力者。深信諦理。轉更增長。能遮疑惑。不為動搖。能",
    "X22n0424_003:0647b13": "拒邪外。不為迷亂。能破煩惱。不為侵害故。一總餘",
    "X22n0424_003:0647b14": "承。如上根例。進力者。進根增長。能破身心種種懈",
    "X22n0424_003:0647b15": "怠。成辦出世種種事業故。念力者。念根增長。能破",
    "X22n0424_003:0647b16": "邪念。成就一切出世正念故。定力者。定根增長。能",
    "X22n0424_003:0647b17": "破一切諸雜亂想。發起事理諸禪定故。慧力者。慧",
    "X22n0424_003:0647b18": "根增長。能破一切邪外等見。能斷一切偏小等執",
    "X22n0424_003:0647b19": "故。",
    "X22n0424_003:0647b20": "【疏】七菩提分者。即七覺支。亦繇前根力。得此慧用。",
    "X22n0424_003:0647b21": "謂一念。二擇法。三精進。四喜。五猗。六定。七捨。一云。",
    "X22n0424_003:0647b22": "一擇法。二精進。三喜。四除。五捨。六定。七念。今依後",
    "X22n0424_003:0647b23": "釋。",
    "X22n0424_003:0647b24": "【鈔】覺支者。覺即菩提。支即是分。謂分分隨宜而用",
    "X22n0424_003:0647c01": "也。繇前者。瑜伽云。諸已證入正位者。如實覺慧。用",
    "X22n0424_003:0647c02": "此為支。故知根力既固。後須覺慧。合宜則用。依後",
    "X22n0424_003:0647c03": "釋者。以天台所釋。意明顯故。又華嚴疏。亦以擇法",
    "X22n0424_003:0647c04": "為自體。餘分為分故。一擇法者。觀諸法時。善能覺",
    "X22n0424_003:0647c05": "了。揀別真偽故。二精進者。修道法時。善能覺了。不",
    "X22n0424_003:0647c06": "謬行於無益苦行故。三喜者。心得法喜時。善能覺",
    "X22n0424_003:0647c07": "了。不隨顛倒之法而生喜故。四除者。除諸見煩惱",
    "X22n0424_003:0647c08": "時。善能覺了斷絕虗偽。不損真正善根故。五捨者。",
    "X22n0424_003:0647c09": "捨所見念著之境時。善能覺了取捨虗偽。永不追",
    "X22n0424_003:0647c10": "憶故。六定者。發諸禪定時。善能覺了諸禪虗假。不",
    "X22n0424_003:0647c11": "生見愛故。七念者。修出世道時。善能覺了。常使定",
    "X22n0424_003:0647c12": "慧均平。若心沈沒。當念用擇進喜三支。察而起之。",
    "X22n0424_003:0647c13": "若心浮動。當念用除捨定三支。攝而伏之。念念調",
    "X22n0424_003:0647c14": "和。使中適故。",
    "X22n0424_003:0647c15": "【疏】八聖道者。亦名八正道。繇前擇法。故入正道。謂",
    "X22n0424_003:0647c16": "一正見。二正思惟。三正語。四正業。五正命。六正精",
    "X22n0424_003:0647c17": "進。七正念。八正定。",
    "X22n0424_003:0647c18": "【鈔】一正見者。雜集云。若覺支時。所得真覺。以慧安",
    "X22n0424_003:0647c19": "立。諦理分明。無有錯謬故。二正思惟者。見此理時。",
    "X22n0424_003:0647c20": "無漏心相應。思惟籌量。為令增長入涅槃故。三正",
    "X22n0424_003:0647c21": "語者。不惟心無邪思。以無漏智。攝口四業。住四善",
    "X22n0424_003:0647c22": "語故。四正業者。以無漏智。除身三種一切邪業。住",
    "X22n0424_003:0647c23": "清淨身業故。五正命者。以無漏智。通除三業中五",
    "X22n0424_003:0647c24": "種邪命故。六正精進者。以無漏智。應勤行精進。趨",
    "X22n0424_003:0648a01": "涅槃道故。七正念者。以無漏智。於應念正道法。及",
    "X22n0424_003:0648a02": "助道法。心不動失故。八正定者。以無漏智相應。正",
    "X22n0424_003:0648a03": "住於理。決定不移故。皆言正者。以不依偏邪名正。",
    "X22n0424_003:0648a04": "能至涅槃名道。若華嚴離世間品。則八正俱菩薩",
    "X22n0424_003:0648a05": "道。正見者。遠離一切諸邪見故。正思惟者。捨妄分",
    "X22n0424_003:0648a06": "別心。隨順一切智故。乃至正定者。善入菩薩不思",
    "X22n0424_003:0648a07": "議解脫門。於一三昧中。出入諸三昧故。釋云。據此",
    "X22n0424_003:0648a08": "文證。豈不深玄。以例推之。七覺根力三十七品。皆",
    "X22n0424_003:0648a09": "隨眾生因地所修。機見不同。證大證小。各有所得。",
    "X22n0424_003:0648a10": "【疏】言如是等法者。等四念處。四正勤。四如意足。成",
    "X22n0424_003:0648a11": "三十七品。及等餘一切法故。",
    "X22n0424_003:0648a12": "【鈔】三十七品。上惟二十有五。故等以攝之。四念處",
    "X22n0424_003:0648a13": "者。所謂觀身不淨。觀受是苦。觀心無常。觀法無我。",
    "X22n0424_003:0648a14": "而云念處者。以不淨。是觀身者所當念處之所也。",
    "X22n0424_003:0648a15": "苦無常等。亦復如是。四正勤者。解見前文。以生善",
    "X22n0424_003:0648a16": "滅惡。不懈弛故。名之為勤。勤所當勤。合於理故。名",
    "X22n0424_003:0648a17": "正勤也。四如意者。亦名四神足。所謂欲如意足。心",
    "X22n0424_003:0648a18": "如意足。勤如意足。慧如意足。良繇念處正勤以來。",
    "X22n0424_003:0648a19": "精進增多。定心稍弱。修此四種定力攝心。則智定",
    "X22n0424_003:0648a20": "均等。能斷結使。所願皆遂。名如意足也。合此七類。",
    "X22n0424_003:0648a21": "則為三十七品。婆沙智論。皆以喻顯。念處如種子。",
    "X22n0424_003:0648a22": "正勤如栽植。神足如抽芽。五根如生根。五力如莖",
    "X22n0424_003:0648a23": "葉。覺支如開華。聖道如結果。故名道樹。餘一切法",
    "X22n0424_003:0648a24": "者。如四心六度。無量法門等。",
    "X22n0424_003:0648b01": "【疏】問。何不先敘念等。而首舉根。答。以重信故。又上",
    "X22n0424_003:0648b02": "三科至此。始有根力故。",
    "X22n0424_003:0648b03": "【鈔】據七類次第。聞法先當念持。次即勤修。勤故攝",
    "X22n0424_003:0648b04": "心調柔。柔故成根。根增成力。乃七覺分別。八道正",
    "X22n0424_003:0648b05": "行。今重信者。此經以信為主。而根力二俱首信。信",
    "X22n0424_003:0648b06": "持餘四。是道之元。德之母也。如五位之中。信亦居",
    "X22n0424_003:0648b07": "初。十信之中。信亦居初。十一善法。信亦居初故。上",
    "X22n0424_003:0648b08": "三科者。從念處。正勤。如意。修為至此。方得根力堅",
    "X22n0424_003:0648b09": "固。能使前所得法。無有退失故。又後當得法。畢竟",
    "X22n0424_003:0648b10": "能得。亦繇乎信。故首舉也。",
    "X22n0424_003:0648b11": "【疏】稱理。則自性變化。是眾鳥義。自性出生一切法",
    "X22n0424_003:0648b12": "門。是根力覺道義。",
    "X22n0424_003:0648b13": "【鈔】下文言彼佛變化所作。今謂妙色雅音。全體是",
    "X22n0424_003:0648b14": "自心顯現。何得高推聖境。又心地含諸種。則五根",
    "X22n0424_003:0648b15": "等。全體是自心培植。何得向外馳求。故先德謂信",
    "X22n0424_003:0648b16": "心堅固。湛若虗空。即五根力。覺心不起。即七覺支。",
    "X22n0424_003:0648b17": "直了心性。邪正不干。即八正道。故云海生萬物。無",
    "X22n0424_003:0648b18": "物不海。心生萬法。無法不心。",
    "X22n0424_003:0648b19": "○二獲益。",
    "X22n0424_003:0648b20": "其土眾生。聞是音已。皆悉念佛念法念僧。",
    "X22n0424_003:0648b21": "【疏】聞音無益。則同世音。祇取娛樂。今念三寶。正明",
    "X22n0424_003:0648b22": "益也。三寶者。略有三相。一住持相。二別相。三同相。",
    "X22n0424_003:0648b23": "可尊貴故。名之曰寶。",
    "X22n0424_003:0648b24": "【鈔】住持相者。雕鑄塑畫。名為佛寶。黃卷赤軸。名為",
    "X22n0424_003:0648c01": "法寶。比丘五眾。和合無爭。名為僧寶。即世間三寶",
    "X22n0424_003:0648c02": "也。別相者。略有三義。一者三寶自別。二者三寶大",
    "X22n0424_003:0648c03": "小乘別。三者三寶名相各別。括其大意。則常身尊",
    "X22n0424_003:0648c04": "特。示現不同。名為佛寶。教行理果。為門不同。名為",
    "X22n0424_003:0648c05": "法寶。三賢十聖四果四向緣覺獨覺。階位不同。名",
    "X22n0424_003:0648c06": "為僧寶。即出世間三寶也。同相者。若約五教。則一",
    "X22n0424_003:0648c07": "者立事就義門。二者會事歸理門。三者理事融顯",
    "X22n0424_003:0648c08": "門。四者絕相理實門。五者融通不礙門。雖前淺後",
    "X22n0424_003:0648c09": "深。而同歸一原。括其大意。則性體靈覺。照了諸法。",
    "X22n0424_003:0648c10": "名為佛寶。恒沙性德。皆可軌持。名為法寶。性相不",
    "X22n0424_003:0648c11": "二。冥合無違。名為僧寶。即出世間最上三寶也。尊",
    "X22n0424_003:0648c12": "貴者。佛兩足尊。法離欲尊。僧眾中尊。依之修行。則",
    "X22n0424_003:0648c13": "出三界。世間珍重。無與為伍。故名為寶。通書亦云。",
    "X22n0424_003:0648c14": "至尊者道。至貴者德。況三寶道德之極。豈不稱寶。",
    "X22n0424_003:0648c15": "【疏】聞念三寶。自有四義。一者鳥音之中。讚三寶故。",
    "X22n0424_003:0648c16": "二者說法有方。善入人故。三者晝夜無間。熟耳根",
    "X22n0424_003:0648c17": "故。四者鳥尚解說。激勝心故。",
    "X22n0424_003:0648c18": "【鈔】讚三寶者。雖上根力覺道。種種諸法。為品不同。",
    "X22n0424_003:0648c19": "約而言之。皆三寶攝。演暢此法時。或明含靈本具",
    "X22n0424_003:0648c20": "覺性。眾生聞者。得自本心。乃知有佛。或明性具種",
    "X22n0424_003:0648c21": "種諸相。眾生聞者。解入深義。乃知有法。或明性相",
    "X22n0424_003:0648c22": "和合不二。眾生聞者。事理無礙。乃知有僧。故念三",
    "X22n0424_003:0648c23": "寶。善入人者。雖談妙法。不善為辭。聞則扞格。今惟",
    "X22n0424_003:0648c24": "和雅之音。優柔調適。理義悅心。聽者生喜。故念三",
    "X22n0424_003:0649a01": "寶。熟耳根者。雖善說法。一暴十寒。心則懈廢。今唯",
    "X22n0424_003:0649a02": "六時相續。習聽飫聞。浹隨淪肌。熏陶成性。故念三",
    "X22n0424_003:0649a03": "寶。激勝心者。鳥能說法。人胡不如。慚恥一生。精進",
    "X22n0424_003:0649a04": "自發。故念三寶。",
    "X22n0424_003:0649a05": "【疏】稱理。則自性真心一體。是佛法僧義。",
    "X22n0424_003:0649a06": "【鈔】如上同相所陳。則知唯一真心。更無別體。心體",
    "X22n0424_003:0649a07": "本自覺即照佛寶。心體本自性離即法寶。心體本",
    "X22n0424_003:0649a08": "自不二即僧寶。故曰自歸依佛。自歸依法。自歸依",
    "X22n0424_003:0649a09": "僧。但令歸自。不說歸他。念念還歸自心。是名真念",
    "X22n0424_003:0649a10": "三寶。",
    "X22n0424_003:0649a11": "○二釋無惡道。",
    "X22n0424_003:0649a12": "舍利弗。汝勿謂此鳥。實是罪報所生。所以者何。彼佛",
    "X22n0424_003:0649a13": "國土。無三惡道。舍利弗。其佛國土。尚無惡道之名。何",
    "X22n0424_003:0649a14": "況有實。是諸眾鳥。皆是阿彌陀佛。欲令法音宣流。變",
    "X22n0424_003:0649a15": "化所作。",
    "X22n0424_003:0649a16": "【疏】恐疑淨土何因而有畜生。不符法藏本願。故明",
    "X22n0424_003:0649a17": "彼國實無惡道。以彼佛欲令法徧人耳。神力變化。",
    "X22n0424_003:0649a18": "非真畜生故。又不同天鳥能說法故。",
    "X22n0424_003:0649a19": "【鈔】何因者。愚癡暗蔽以為之因。生畜生趣。慳貪嫉",
    "X22n0424_003:0649a20": "妒以為之因。生餓鬼趣。十惡五逆以為之因。生地",
    "X22n0424_003:0649a21": "獄趣。名三惡道。以六道中天為最善。人道次之。脩",
    "X22n0424_003:0649a22": "羅介乎善惡之中。故獨此三。最名為惡。夫因於淨",
    "X22n0424_003:0649a23": "心。生於淨土。何繇淨土而有惡道。如其有者。是雜",
    "X22n0424_003:0649a24": "穢處。不異娑婆。何名極樂。故有疑也。本願者。大本",
    "X22n0424_003:0649b01": "法藏願云。我作佛時。剎中無餓鬼畜生。以至蜎蝡。",
    "X22n0424_003:0649b02": "又願云。我剎中人。皆不聞不善之名。何況有實不",
    "X22n0424_003:0649b03": "得是願。終不作佛。云何佛道已成。頓違宿願。故明",
    "X22n0424_003:0649b04": "彼國原無惡道。非唯目所未覩。亦復耳所不聞。良",
    "X22n0424_003:0649b05": "繇耳之所聞。唯是諸佛如來萬德洪名。菩薩聲聞。",
    "X22n0424_003:0649b06": "及諸天善人。種種嘉號。曾無三惡名字歷耳根故。",
    "X22n0424_003:0649b07": "變化所作者。復自難言。既無畜生。今白鶴孔雀等",
    "X22n0424_003:0649b08": "何所從來。而在彼國。乃出其繇。是佛化作。非真實",
    "X22n0424_003:0649b09": "有。如觀經云。如意珠王。涌出金色微妙光明。化為",
    "X22n0424_003:0649b10": "百寶色鳥。是也。法音宣流者。宣則宣布。自上徧下。",
    "X22n0424_003:0649b11": "猶如王言。流則流通。自近及遠。猶如逝水。佛欲法",
    "X22n0424_003:0649b12": "音普周無間。故不獨以人說法。使彼鳥音皆說妙",
    "X22n0424_003:0649b13": "法。無處無時而不聞聽。此則大神通力之所變化。",
    "X22n0424_003:0649b14": "豈同愚暗為因。而感報畜生之真鳥耶。然此變化。",
    "X22n0424_003:0649b15": "自有二義。一者如佛遣化人。說種種法。二者性具",
    "X22n0424_003:0649b16": "諸法。依性起修。果上自能色心互融。依正不二。皆",
    "X22n0424_003:0649b17": "悉說法。是則鳥音演暢。法爾自然。非佛有心。特為",
    "X22n0424_003:0649b18": "變作也。不同天鳥者。正法念處經云。諸天遊樂。池",
    "X22n0424_003:0649b19": "中鳧鴈等。皆出音聲。宣揚偈頌。開示五欲。畢竟無",
    "X22n0424_003:0649b20": "常。不可耽玩。諸天聞已。有涕淚者。此則實鳥。繇在",
    "X22n0424_003:0649b21": "世時。口說妙法。不務真修。報作諸鳥。處於天宮。以",
    "X22n0424_003:0649b22": "其宿習。猶能說法。非如淨土佛所變化。故不同也。",
    "X22n0424_003:0649b23": "【疏】問。法藏偈云。地獄鬼畜生。皆生我剎中。何言彼",
    "X22n0424_003:0649b24": "無惡道。答。偈意自明。不俟疑辯。女人生者。義亦如",
    "X22n0424_003:0649c01": "是。",
    "X22n0424_003:0649c02": "【鈔】偈意自明者。法藏比丘願後說偈。先云地獄鬼",
    "X22n0424_003:0649c03": "畜生。皆生我剎中。次即云。一切來生者。修習清淨",
    "X22n0424_003:0649c04": "行。如佛金色身。妙相悉圓滿。則知必於娑婆已植",
    "X22n0424_003:0649c05": "淨緣。故得往生。既生彼國。失本惡道。皆成上善。相",
    "X22n0424_003:0649c06": "好如佛。尚何地獄鬼畜舊日之形體耶。女生亦然",
    "X22n0424_003:0649c07": "者。論謂女及根缺。俱不生彼。故援上例。亦繇女人",
    "X22n0424_003:0649c08": "宿修淨行。一生彼國。具丈夫相。無復女形矣。今繪",
    "X22n0424_003:0649c09": "九品。猶存女人。謬也。當是娑婆念佛時相。不可謂",
    "X22n0424_003:0649c10": "是極樂得生時相也。抑或表其因地。以明一切皆",
    "X22n0424_003:0649c11": "得往生耳。達者審之。",
    "X22n0424_003:0649c12": "【疏】稱理。則自性本無貪瞋癡等。是無三惡道義。自",
    "X22n0424_003:0649c13": "性本具如幻法門。是變化所作義。",
    "X22n0424_003:0649c14": "【鈔】若據不二門中。貪瞋癡即戒定慧。則善道惡道。",
    "X22n0424_003:0649c15": "悉皆如幻。幻無自性。唯是一心。一心不生。萬法俱",
    "X22n0424_003:0649c16": "息。",
    "X22n0424_003:0649c17": "○二風樹演法。",
    "X22n0424_003:0649c18": "舍利弗。彼佛國土。微風吹動諸寶行樹。及寶羅網。出",
    "X22n0424_003:0649c19": "微妙音。譬如百千種樂。同時俱作。聞是音者。自然皆",
    "X22n0424_003:0649c20": "生念佛念法念僧之心。",
    "X22n0424_003:0649c21": "【疏】前言行樹羅網。今言此諸樹網。因風出音。如上",
    "X22n0424_003:0649c22": "鳥鳴。化導眾生。利益無盡也。風曰微者。風之美也。",
    "X22n0424_003:0649c23": "音曰微妙者。音之美也。微妙即和雅意。百千種樂",
    "X22n0424_003:0649c24": "者。以少況多。讚其至美。極人天樂。所不能及。其音",
    "X22n0424_003:0650a01": "亦宣根力覺道。種種道品。不言者。文省也。又大本",
    "X22n0424_003:0650a02": "云。微風觸身。今不言者。亦文省也。",
    "X22n0424_003:0650a03": "【鈔】微風為美者。此土颶風吹動。則出傾湫倒峽。可",
    "X22n0424_003:0650a04": "戰懼聲。猛風吹動。則出撼屋拔木。可厭惡聲。乃至",
    "X22n0424_003:0650a05": "毗嵐風吹動。則出摧山碎嶽。壞諸世界。無可避聲。",
    "X22n0424_003:0650a06": "即令明庶清明等風。雖亦稱美。止是披拂山林。生",
    "X22n0424_003:0650a07": "長百物而已。彼國之風。似有似無。非寒非熱。輕細",
    "X22n0424_003:0650a08": "醇和。不可云喻。觀經云。八種清風。清即微意。況彼",
    "X22n0424_003:0650a09": "行樹。及諸羅網。皆是七寶。被以微風。互相敲叩。自",
    "X22n0424_003:0650a10": "然而出微妙音聲。如百千樂。同時並作。則六律交",
    "X22n0424_003:0650a11": "暢。八音克諧。和之極也。雅之至也。彼風樹既非絲",
    "X22n0424_003:0650a12": "竹。誰為宮商。而能與百千種樂。同此洋洋。誠謂希",
    "X22n0424_003:0650a13": "有。人天莫及者。如大本言。世間帝王之樂。百千萬",
    "X22n0424_003:0650a14": "種。不如忉利天宮一音之美。忉利天宮百千種樂。",
    "X22n0424_003:0650a15": "不如夜摩天宮一音之美。展轉諸天。乃至不如極",
    "X22n0424_003:0650a16": "樂國中。風吹樹林。出妙音聲之美。是超出人天也。",
    "X22n0424_003:0650a17": "亦宣道品者。以經中但稱妙音。其實意含說法。若",
    "X22n0424_003:0650a18": "非法音。何能使人憶念三寶。故大本云。微風徐動。",
    "X22n0424_003:0650a19": "吹諸寶樹。或作音樂。或作法音。是其證也。以前例",
    "X22n0424_003:0650a20": "後。皆文省故。言觸身者。大本云。彼國一切有情。為",
    "X22n0424_003:0650a21": "風吹身。安和適悅。猶如比丘得滅盡定。則亦不說",
    "X22n0424_003:0650a22": "法之說法也。",
    "X22n0424_003:0650a23": "【疏】又此寶樹等。三種寶中。今是最勝。能作佛事故。",
    "X22n0424_003:0650a24": "【鈔】智論言。寶有三種。一人寶者。輪王之寶。能雨諸",
    "X22n0424_003:0650b01": "物。二天寶者。諸天之寶。能隨使令。三佛寶者。能於",
    "X22n0424_003:0650b02": "十方而作佛事。今能說法。是為寶中最勝。出過人",
    "X22n0424_003:0650b03": "天故。",
    "X22n0424_003:0650b04": "【疏】又佛道樹說法。今不言者。亦文省故。例前池水",
    "X22n0424_003:0650b05": "皆說法故。又華嚴般若等。皆有此義。",
    "X22n0424_003:0650b06": "【鈔】道樹者。大本言。佛道場樹。眾寶莊嚴。寶網覆上。",
    "X22n0424_003:0650b07": "微風徐動。出無量妙法音聲。徧諸佛剎。眾生聞者。",
    "X22n0424_003:0650b08": "得深法忍。住不退轉。以至成就無上菩提。今不言",
    "X22n0424_003:0650b09": "者。如前疏引攝行樹中。謂行樹尚能說法。佛樹寧",
    "X22n0424_003:0650b10": "獨不然。故曰文省。又例推之。如前止說寶池。疏引",
    "X22n0424_003:0650b11": "二部經文。則寶水流衍。皆說妙法故。又例推之。如",
    "X22n0424_003:0650b12": "大本言。其道場樹。眾生見者。無其眼病。聞其香者。",
    "X22n0424_003:0650b13": "亦無鼻病。食其果者。舌亦無病。樹光照者。身亦無",
    "X22n0424_003:0650b14": "病。觀想樹者。心得清淨。無復貪瞋煩惱之病。又云",
    "X22n0424_003:0650b15": "見此樹者。得三法忍。則知樹色香味。皆亦演暢根",
    "X22n0424_003:0650b16": "力覺道。如是等法。眾生聞者。咸念三寶。又例推之。",
    "X22n0424_003:0650b17": "彼國金沙。彼國階道。彼國樓閣。彼國蓮華。天樂天",
    "X22n0424_003:0650b18": "華。衣裓食器。一切諸物。皆亦演暢根力覺道。如是",
    "X22n0424_003:0650b19": "等法。眾生聞者。咸念三寶。如華嚴香雲臺網。皆出",
    "X22n0424_003:0650b20": "頌言。又忉利天鼓。演莫測之真詮。雷音寶林。說無",
    "X22n0424_003:0650b21": "生之妙偈。又大般若云。淨土樹林等內外物中。常",
    "X22n0424_003:0650b22": "有微風衝擊。發微妙音。說一切法皆無自性等。同",
    "X22n0424_003:0650b23": "此義也。",
    "X22n0424_003:0650b24": "【疏】善會之者。此土有情無情。亦皆說法。如聞鶯擊",
    "X22n0424_003:0650c01": "竹等。況復淨土。",
    "X22n0424_003:0650c02": "【鈔】善會者。謂不以境為境。而會境即心。則物物頭",
    "X22n0424_003:0650c03": "頭。皆祖師意。今姑舉二事也。聞鶯者。一僧因疑法",
    "X22n0424_003:0650c04": "華云。諸法從本來。常自寂滅相。久參未悟。忽聞鶯",
    "X22n0424_003:0650c05": "聲。遂得大徹。頌云。諸法從本來。常自寂滅相。春到",
    "X22n0424_003:0650c06": "百華香。黃鶯嗁柳上。擊竹者。香巖以不會父母未",
    "X22n0424_003:0650c07": "生前句。發憤住山。一日治地次。拋石擊竹。鏗然有",
    "X22n0424_003:0650c08": "聲。忽爾大悟作頌。有一擊忘所知。更不假修持。動",
    "X22n0424_003:0650c09": "容揚古路。不墮悄然機。等語。如是。則簷前鵲噪。野",
    "X22n0424_003:0650c10": "外松聲。一蚊一蠅。一草一葉。莫不演揚妙法。鼓發",
    "X22n0424_003:0650c11": "道心。況清淨佛土乎。問。教中聖說法。聖默然。二不",
    "X22n0424_003:0650c12": "偏廢。今水鳥樹林演法無已。則有動無靜。答。大本",
    "X22n0424_003:0650c13": "云。其欲聞者。輒獨聞之。其不欲聞者。輒獨不聞也。",
    "X22n0424_003:0650c14": "則寂用隨心。即動即靜。",
    "X22n0424_003:0650c15": "【疏】稱理。則自性理智交融。是風樹義。",
    "X22n0424_003:0650c16": "【鈔】理含萬法如樹。智周法界如風。智與理冥。理隨",
    "X22n0424_003:0650c17": "智顯。然而風樹各不相知。理智原無二本。百千種",
    "X22n0424_003:0650c18": "樂。不是風作。不是樹作。仁者心作。",
    "X22n0424_003:0650c19": "○三總結二嚴。",
    "X22n0424_003:0650c20": "舍利弗。其佛國土。成就如是功德莊嚴。",
    "X22n0424_003:0650c21": "【疏】結上化禽風樹二種莊嚴。皆彼佛因地願行功",
    "X22n0424_003:0650c22": "德所成就也。又變化功德。大乘功德等。四種成就。",
    "X22n0424_003:0650c23": "如論中說前後功德。繁不各係條下。",
    "X22n0424_003:0650c24": "【鈔】願所成者。大本法藏願云。我作佛時。我剎中人。",
    "X22n0424_003:0651a01": "隨其志願所欲聞者。自然得聞。故鳥樹皆成妙法",
    "X22n0424_003:0651a02": "音也。行所成者。大本願後修行。如云。常以和顏愛",
    "X22n0424_003:0651a03": "語。饒益眾生。是以得成風吹林樹。皆出妙音故。如",
    "X22n0424_003:0651a04": "云。於佛法僧。信重恭敬。是以得成眾生聞者。咸念",
    "X22n0424_003:0651a05": "三寶故。變化功德者。如論頌云。種種雜色鳥。各各",
    "X22n0424_003:0651a06": "出雅音。聞者念三寶。忘相入一心。是也。大乘功德",
    "X22n0424_003:0651a07": "者。如論頌云。大乘善根男。等無譏嫌名。女人及根",
    "X22n0424_003:0651a08": "缺。二乘種不生。是也。等者。等虗空及性也。前後如",
    "X22n0424_003:0651a09": "是功德莊嚴下。不各係論頌。以今頌一缺化作。二",
    "X22n0424_003:0651a10": "缺惡道。故特明之。言眾鳥出音。若非佛作。焉能聽",
    "X22n0424_003:0651a11": "者忘相一心也。不云惡道。以人中尚無女人。聖中",
    "X22n0424_003:0651a12": "尚無小聖。況復有惡道也。前後明顯可知。故不繁",
    "X22n0424_003:0651a13": "係。又正報二功德。在如是莊嚴條外。故亦不係。",
    "X22n0424_003:0651a14": "【疏】稱理。則自性般若周徧法界。是鳥樹說法義。",
    "X22n0424_003:0651a15": "【鈔】首楞嚴鈔云。若能轉物。即同如來。以心外無物。",
    "X22n0424_003:0651a16": "物即是心。但心離分別。即是正智般若。周徧法界。",
    "X22n0424_003:0651a17": "無有障礙。是故西方水鳥樹林。悉皆說法。今不見",
    "X22n0424_003:0651a18": "鳥樹說法。以未離念故。起信云。離念相者。等虗空",
    "X22n0424_003:0651a19": "界。是故虗空界中。普皆說法。",
    "X22n0424_003:0651a20": "○二正報(二)。初化主二化伴。",
    "X22n0424_003:0651a21": "○初化主(二)。初徵名二顯德。",
    "X22n0424_003:0651a22": "○初徵名。",
    "X22n0424_003:0651a23": "舍利弗。於汝意云何。彼佛何故號阿彌陀。",
    "X22n0424_003:0651a24": "【疏】上明依報之勝。而依從正生。故次明正報。於意",
    "X22n0424_003:0651b01": "云何。審其解否也。已知彼佛號阿彌陀。未知其義。",
    "X22n0424_003:0651b02": "以彼佛乃一經正主。故須審問。",
    "X22n0424_003:0651b03": "【鈔】正主者。報有依正。佛居其正故。正有主伴。佛為",
    "X22n0424_003:0651b04": "其主故。義須審者。以彌陀萬德之號。其義深廣。應",
    "X22n0424_003:0651b05": "為開闡。使人曉了。生向慕故。",
    "X22n0424_003:0651b06": "【疏】稱理。則自性正思惟。是於意云何義。",
    "X22n0424_003:0651b07": "【鈔】籌量名意。世人起於意識。念念逐外籌量。是邪",
    "X22n0424_003:0651b08": "思惟也。旋其意識。扣已而參。思之又思。思盡還源。",
    "X22n0424_003:0651b09": "思無所思。全身即壽即光。何論彼佛此佛。",
    "X22n0424_003:0651b10": "○二顯德(二)。初名含多義二道成遠劫。",
    "X22n0424_003:0651b11": "○初名含多義(二)。初光明無量二壽命無量。",
    "X22n0424_003:0651b12": "○初光明無量。",
    "X22n0424_003:0651b13": "舍利弗。彼佛光明無量。照十方國。無所障礙。是故號",
    "X22n0424_003:0651b14": "為阿彌陀。",
    "X22n0424_003:0651b15": "【疏】無量已如前釋。然未知無量得名之故。今謂是",
    "X22n0424_003:0651b16": "光明壽命。二皆無量也。光明者有二。一者智光。二",
    "X22n0424_003:0651b17": "者身光。復有二義。一者常光。二者放光。又光所因。",
    "X22n0424_003:0651b18": "復有二義。一是萬德所成。一是本願所致。",
    "X22n0424_003:0651b19": "【鈔】先釋光明也。智光身光者。如盧舍那。此云光明",
    "X22n0424_003:0651b20": "徧照。自受用身。照真法界。是名智光。他受用身。徧",
    "X22n0424_003:0651b21": "照大眾。是名身光。又涅槃云。瑠璃光菩薩。放身光",
    "X22n0424_003:0651b22": "明。文殊言。光明者。名為智慧。則事理圓融。身智不",
    "X22n0424_003:0651b23": "二也。常光放光者。常所顯光。無放不放。如圓光一",
    "X22n0424_003:0651b24": "尋等。是也。放光者。或於眉間。或於頂上。或口。或齒。",
    "X22n0424_003:0651c01": "或臍。或足之類。是也。今言光者。正意在常。而亦兼",
    "X22n0424_003:0651c02": "放。及與身智。如大本言。爾時阿彌陀佛。從其面門。",
    "X22n0424_003:0651c03": "放無量光。又云。我以智慧光。廣照無央界故。萬德",
    "X22n0424_003:0651c04": "所成者。華嚴賢首品。開四十四門光明。各出其因。",
    "X22n0424_003:0651c05": "或歸三寶。或發四弘。三學六度之所成就。一一結",
    "X22n0424_003:0651c06": "云。是故得成此光明。又般若經。佛言。我於一切法。",
    "X22n0424_003:0651c07": "無所執故。得常光一尋。則知今佛光明。非一德所",
    "X22n0424_003:0651c08": "致也。本願所致者。大本法藏願云。我作佛時。頂中",
    "X22n0424_003:0651c09": "光明。勝於日月百千萬億倍。又願云。願我作佛時。",
    "X22n0424_003:0651c10": "光明照無央數天下。幽冥之處。皆當大明。諸天人",
    "X22n0424_003:0651c11": "民。以及蜎蝡。見我光明。莫不慈心作善。來生我國。",
    "X22n0424_003:0651c12": "又願前偈云。能使無量剎。光明悉照耀。故今成佛。",
    "X22n0424_003:0651c13": "得如所願。",
    "X22n0424_003:0651c14": "【疏】無量者。言所照之廣也。十方者。不同他經。照一",
    "X22n0424_003:0651c15": "方故。無障礙者。不同日光。猶有礙故。",
    "X22n0424_003:0651c16": "【鈔】不同他經者。如法華東照。則不說餘方。萬八千。",
    "X22n0424_003:0651c17": "則不該餘國。義各有取故。今則四維上下。一切國",
    "X22n0424_003:0651c18": "土。無不照故。不同日光者。日雖有光。脩羅掩之則",
    "X22n0424_003:0651c19": "礙。鐵圍兩間則礙。覆盆之下則礙。又閻浮明。則單",
    "X22n0424_003:0651c20": "越礙。瞿耶明。則弗于礙。今則徹山透壁。通幽達冥。",
    "X22n0424_003:0651c21": "無能遮障。使光隱沒。無能隔礙。使光斷絕故。如大",
    "X22n0424_003:0651c22": "本云。彼佛光明。最為遠著。諸佛光明所不能及。十",
    "X22n0424_003:0651c23": "方諸佛頂中光明。有照一里者。二里者。如是漸遠。",
    "X22n0424_003:0651c24": "有照二百萬里者。有照一世界者。二世界者。如是",
    "X22n0424_003:0652a01": "漸遠。有照二百萬世界者。唯阿彌陀佛光明。照千",
    "X22n0424_003:0652a02": "萬世界無有窮盡。故號無量光佛。無邊光佛。無礙",
    "X22n0424_003:0652a03": "光佛。乃至超日月光佛。皆光明無量義也。觀經云。",
    "X22n0424_003:0652a04": "彼佛圓光。如百億三千大千世界。又云。彼佛有八",
    "X22n0424_003:0652a05": "萬四千相。一一相有八萬四千隨形好。一一好有",
    "X22n0424_003:0652a06": "八萬四千光明。徧照十方念佛眾生。攝取不捨。又",
    "X22n0424_003:0652a07": "大本言。阿難頭腦著地。稱佛名號。禮未起際。佛放",
    "X22n0424_003:0652a08": "大光明。徧十方上下。皆光明無量義也。或難日猶",
    "X22n0424_003:0652a09": "有礙。世所共知。佛光無礙。當有何據。答。須達老女。",
    "X22n0424_003:0652a10": "不願見佛。避入深閨。佛光所及。垣壁俱徹。內外四",
    "X22n0424_003:0652a11": "方。恒與佛對。即無礙之徵也。",
    "X22n0424_003:0652a12": "○二壽命無量。",
    "X22n0424_003:0652a13": "又舍利弗。彼佛壽命。及其人民。無量無邊阿僧祇劫。",
    "X22n0424_003:0652a14": "故名阿彌陀。",
    "X22n0424_003:0652a15": "【疏】光明無量。是無量之一義。今言壽命亦無量也。",
    "X22n0424_003:0652a16": "佛壽有三。法壽。報壽。應壽。如法華及觀經疏中說。",
    "X22n0424_003:0652a17": "然佛壽無量。隨機所見。今之無量。亦可即無量之",
    "X22n0424_003:0652a18": "無量。",
    "X22n0424_003:0652a19": "【鈔】壽命者。壽之所歷。有短有長。今當減劫。壽僅百",
    "X22n0424_003:0652a20": "年。彼增劫時。亦止八萬。縱輪王天帝。諸佛住世。亦",
    "X22n0424_003:0652a21": "有限量。唯彼佛壽命。至為久遠。不局常數。云無量",
    "X22n0424_003:0652a22": "也。三壽者。法華壽量品疏云。壽者受也。若法身。真",
    "X22n0424_003:0652a23": "如不隔諸法。故名為受。若報身。境智相應。故名為",
    "X22n0424_003:0652a24": "受。若應身。一期報得。百年不斷。故名為受。法身以",
    "X22n0424_003:0652b01": "如理為命。報身以智慧為命。應身以因緣為命。觀",
    "X22n0424_003:0652b02": "經疏云。示同生滅。有始有終者。應身壽也。一得永",
    "X22n0424_003:0652b03": "得。有始無終者。報身壽也。非壽非不壽。無始無終",
    "X22n0424_003:0652b04": "者。法身壽也。又謂彼佛壽命。實有期限。人天莫數。",
    "X22n0424_003:0652b05": "是有量之無量也。越溪解云。此經雖云無量。乃是",
    "X22n0424_003:0652b06": "三十二相常所見身。非觀經勝應尊特之身。亦同",
    "X22n0424_003:0652b07": "上意。今謂隨機所見者。此經佛身無定。前義理中",
    "X22n0424_003:0652b08": "已辯。況經文但言阿彌陀佛現在其前。未曾指定",
    "X22n0424_003:0652b09": "現何等身。越溪安得判屬三十二相。必謂劣應。則",
    "X22n0424_003:0652b10": "劣機自見。非此經專以劣應而被劣機也。大本法",
    "X22n0424_003:0652b11": "藏願云。我作佛時。假令十方眾生。皆作緣覺聲聞。",
    "X22n0424_003:0652b12": "皆坐禪一心。欲計我年壽幾千億萬劫。無能知者。",
    "X22n0424_003:0652b13": "豈亦常所見身之無量乎。是故入滅雙林。或見靈",
    "X22n0424_003:0652b14": "山未散。舍那千文。或見丈六金身。佛本不移。機自",
    "X22n0424_003:0652b15": "異故。則謂彼佛壽命。即無量之無量。亦何不可。",
    "X22n0424_003:0652b16": "【疏】及其人民者。巧用倒語故。言人民者。佛如王故。",
    "X22n0424_003:0652b17": "阿僧祇。此云無數。倍之名無量無邊。人壽有二。一",
    "X22n0424_003:0652b18": "佛本願力故。二自功德力故。",
    "X22n0424_003:0652b19": "【鈔】倒語者。正語當云佛及人民。壽命無量。如波羅",
    "X22n0424_003:0652b20": "密。云彼岸到。當是到彼岸耳。以意會之。無以辭害。",
    "X22n0424_003:0652b21": "佛如王者。彼國雖無君臣父子。然佛為法王。有君",
    "X22n0424_003:0652b22": "主義。生彼國者。依佛學佛。有人民義。非如此土。版",
    "X22n0424_003:0652b23": "籍所統。實編氓也。僧祇者。入十大數之首。從百洛",
    "X22n0424_003:0652b24": "叉。倍倍積累而生。又僧祇僧祇為一無量。無量無",
    "X22n0424_003:0652c01": "量為一無邊。今合言者。自有二義。一是實明其數。",
    "X22n0424_003:0652c02": "以僧祇計之。有無量無邊僧祇也。二是極讚其多。",
    "X22n0424_003:0652c03": "無復邊量。無復窮盡之僧祇也。佛力者。大本法藏",
    "X22n0424_003:0652c04": "願云。我作佛時。我剎中人。壽命皆無央數劫。無有",
    "X22n0424_003:0652c05": "能計其數者。是承佛願力。有此壽故。自力者。一心",
    "X22n0424_003:0652c06": "念佛。心清淨故。蓮華化生。清虗之身。不同質礙肉",
    "X22n0424_003:0652c07": "身。有老病死。是自精進力。有此壽故。",
    "X22n0424_003:0652c08": "【疏】問云。此無量亦可即無量之無量者。還有證否。",
    "X22n0424_003:0652c09": "答。例如華嚴中說。",
    "X22n0424_003:0652c10": "【鈔】上引觀疏云。此無量是有量之無量。而言亦可",
    "X22n0424_003:0652c11": "即無量之無量者。以今文正似華嚴故。彼經十迴",
    "X22n0424_003:0652c12": "向文云。無量阿僧祇。釋云。此非數中之一。但是無",
    "X22n0424_003:0652c13": "數之言。若定是數。便當局限。今經亦云無量無邊",
    "X22n0424_003:0652c14": "阿僧祇。二經文勢。意極相類。故言彼佛壽命。亦可",
    "X22n0424_003:0652c15": "即是更無限量之無量也。問。華嚴壽量品。謂娑婆",
    "X22n0424_003:0652c16": "世界一劫。為極樂世界一晝夜。極樂世界一劫。為",
    "X22n0424_003:0652c17": "袈裟幢世界一晝夜。展轉劫日相對。乃至百萬阿",
    "X22n0424_003:0652c18": "僧祇世界。極於勝蓮華。則極樂僅勝娑婆。劣後殊",
    "X22n0424_003:0652c19": "甚。安得為更無限量之無量乎。答。彼鈔釋云。三身",
    "X22n0424_003:0652c20": "既融。三壽無礙。即長能短。即短恒長。無長無短。長",
    "X22n0424_003:0652c21": "短存焉。一一圓融。言思斯絕。其義自明。不勞更辯。",
    "X22n0424_003:0652c22": "【疏】又壽命光明者。約而言之。少攝多故。二部名題。",
    "X22n0424_003:0652c23": "止曰無量壽者。約之又約。體攝用故。若具說者。依",
    "X22n0424_003:0652c24": "報正報。悉皆無量。",
    "X22n0424_003:0653a01": "【鈔】約言者。佛具萬德。今止舉壽命光明者。如華嚴",
    "X22n0424_003:0653a02": "八地。言身相無量。智慧無量。方便無量。光明無量。",
    "X22n0424_003:0653a03": "清淨音聲無量等。則知舉二事者。以少攝多也。體",
    "X22n0424_003:0653a04": "攝用者。或難既光壽雙舉。云何大本及觀經題。皆",
    "X22n0424_003:0653a05": "止云無量壽。不言光者。復是何義。良以一真如心。",
    "X22n0424_003:0653a06": "無去無來。亘古亘今。其壽無量。其光亦爾。金體金",
    "X22n0424_003:0653a07": "光。不相離故。起信云。心性不起。即是大智慧光明。",
    "X22n0424_003:0653a08": "周徧法界。不起。壽也。智慧。光也。言壽則光在其中。",
    "X22n0424_003:0653a09": "故單舉也。依正無量者。自佛一身所有功德。及如",
    "X22n0424_003:0653a10": "下文聲聞菩薩。乃至前之欄網行樹等。種種莊嚴。",
    "X22n0424_003:0653a11": "悉無量故。",
    "X22n0424_003:0653a12": "【疏】稱理。則自性常照。是光明義。自性常寂。是壽命",
    "X22n0424_003:0653a13": "義。自性寂照不二。是阿彌陀義。",
    "X22n0424_003:0653a14": "【鈔】靈明洞徹。光絕涯涘。湛寂常恒。壽何籌算。常恒",
    "X22n0424_003:0653a15": "而復洞徹。故即壽而光。洞徹而亦常恒。故即光而",
    "X22n0424_003:0653a16": "壽。如是。則阿彌陀佛。雖過十萬億剎之外。而實於",
    "X22n0424_003:0653a17": "此娑婆世界眾生心中。結跏趺坐。儼然不動。何乃",
    "X22n0424_003:0653a18": "佩長生之訣。枉自殤亡。負杲日之明。翻成黑暗。心",
    "X22n0424_003:0653a19": "本是佛。自昧自心。佛本是心。自迷自佛。",
    "X22n0424_003:0653a20": "○二道成遠劫。",
    "X22n0424_003:0653a21": "舍利弗。阿彌陀佛成佛以來。於今十劫。",
    "X22n0424_003:0653a22": "【疏】已知彼佛得名之義。未審彼佛成佛至今。經幾",
    "X22n0424_003:0653a23": "何時。劫者。具云劫波。此云時分。十劫者。一云大劫。",
    "X22n0424_003:0653a24": "一云小劫。今謂明遠。應是大劫。又十大劫。亦是一",
    "X22n0424_003:0653b01": "期赴機之說。究極而言。成佛以來。亦應無量。如法",
    "X22n0424_003:0653b02": "華中說。",
    "X22n0424_003:0653b03": "【鈔】一大劫者。成住壞空。各二十小劫。八十劫終。方",
    "X22n0424_003:0653b04": "成大劫。云十大劫。是八百小劫也。經意為明成佛",
    "X22n0424_003:0653b05": "久遠。而曰小劫。未見其遠。今依唐譯。云十大劫。亦",
    "X22n0424_003:0653b06": "應無量者。如法華中。眾疑世尊成佛未久。云何曠",
    "X22n0424_003:0653b07": "劫菩薩是所教化。佛言。我實成佛以來。無量無邊",
    "X22n0424_003:0653b08": "劫。則彌陀成佛。其可量乎。",
    "X22n0424_003:0653b09": "【疏】若考阿彌陀佛。成佛以前因地。不但法藏一因。",
    "X22n0424_003:0653b10": "有多種因。如諸經中說。",
    "X22n0424_003:0653b11": "【鈔】法藏因者。大本云。定光佛前五十三佛。名世自",
    "X22n0424_003:0653b12": "在王。法藏時為國王。捨位出家。發四十八願。今阿",
    "X22n0424_003:0653b13": "彌陀佛。是法藏所成之佛也。多種因者。一。法華經。",
    "X22n0424_003:0653b14": "大通智勝如來時。十六王子。出家淨修梵行。求無",
    "X22n0424_003:0653b15": "上菩提。佛滅度後。常樂說是妙法華經。後悉成佛。",
    "X22n0424_003:0653b16": "第九王子。於西方成佛。彼王子者。今阿彌陀佛是。",
    "X22n0424_003:0653b17": "二。悲華經云。無量劫前。有轉輪王。名無諍念。供養",
    "X22n0424_003:0653b18": "寶藏如來。時王發願。願成佛時。國中種種清淨莊",
    "X22n0424_003:0653b19": "嚴。佛與授記。過恒河沙劫。西方世界作佛。國名安",
    "X22n0424_003:0653b20": "樂。彼國王者。今阿彌陀佛是。三。大乘方等總持經",
    "X22n0424_003:0653b21": "云。無垢燄稱起王如來時。有淨命比丘。總持諸經",
    "X22n0424_003:0653b22": "十四億部。隨眾生願樂。廣為說法。彼比丘者。今阿",
    "X22n0424_003:0653b23": "彌陀佛是。四。賢劫經云。雲雷吼如來時。有王子名",
    "X22n0424_003:0653b24": "淨福報眾音。供養彼佛。彼王子者。今阿彌陀佛是。",
    "X22n0424_003:0653c01": "五。彼經又云。金龍決光佛時。有法師名無限量寶",
    "X22n0424_003:0653c02": "音行。力弘經法。彼法師者。今阿彌陀佛是。六。觀佛",
    "X22n0424_003:0653c03": "三昧第九經云。空王佛時。有四比丘。煩惱覆心。空",
    "X22n0424_003:0653c04": "中教令觀佛。遂得念佛三昧。彼第三比丘。今阿彌",
    "X22n0424_003:0653c05": "陀佛是。七。如幻三摩地無量印法門經云。獅子遊",
    "X22n0424_003:0653c06": "戲金光如來時。有國王名勝威。尊重供養彼佛。修",
    "X22n0424_003:0653c07": "禪定行。彼國王者。今阿彌陀佛是。八。一向出生菩",
    "X22n0424_003:0653c08": "薩經云。阿彌陀佛。昔為太子。聞此微妙法門。奉持",
    "X22n0424_003:0653c09": "精進。七千歲中。脅不至席。不念愛欲財寶。不問他",
    "X22n0424_003:0653c10": "事。常獨處止。意不傾動。復教化八千億萬那由他",
    "X22n0424_003:0653c11": "人。得不退轉。彼太子者。今阿彌陀佛是。以上略舉",
    "X22n0424_003:0653c12": "數端。若其多劫多因。亦應無量。",
    "X22n0424_003:0653c13": "【疏】稱理。則自性本來成佛。是十劫義。",
    "X22n0424_003:0653c14": "【鈔】華嚴舉十。是表無盡。即今自性成佛以來。何止",
    "X22n0424_003:0653c15": "威音那邊更那邊。塵沙劫又塵沙劫也。若定執十",
    "X22n0424_003:0653c16": "劫。昔人道。猶是王老師兒孫。",
    "X22n0424_003:0653c17": "○二化伴(二)。初見在二往生。",
    "X22n0424_003:0653c18": "○初見在(三)。初聲聞二菩薩三總結。",
    "X22n0424_003:0653c19": "○初聲聞。",
    "X22n0424_003:0653c20": "又舍利弗。彼佛有無量無邊聲聞弟子。皆阿羅漢。非",
    "X22n0424_003:0653c21": "是算數之所能知。",
    "X22n0424_003:0653c22": "【疏】主必有伴。先聲聞。次菩薩。明皆賢聖之侶也。今",
    "X22n0424_003:0653c23": "初聲聞。聲聞者。聞四諦聲教而得證果。阿羅漢者。",
    "X22n0424_003:0653c24": "揀非前三也。不言緣覺。攝聲聞中故。非算數者。甚",
    "X22n0424_003:0654a01": "言其多也。",
    "X22n0424_003:0654a02": "【鈔】聞四諦者。世尊為憍陳如等五人。轉苦集滅道",
    "X22n0424_003:0654a03": "法輪。初示。二勸。至三則證。諸漏已盡。成阿羅漢。因",
    "X22n0424_003:0654a04": "聞聲教以得開明。故名聲聞。聲聞之號。通前三果。",
    "X22n0424_003:0654a05": "今四果也。緣覺攝者。緣覺觀十二因緣而得開悟。",
    "X22n0424_003:0654a06": "雖十二支。而束之不出四諦。雖有利生之心。而亦",
    "X22n0424_003:0654a07": "未廣。故攝聲聞中也。算數者。世間算數。盡於九章。",
    "X22n0424_003:0654a08": "佛說算數。如阿僧祇品。則非世人心力所計。今云",
    "X22n0424_003:0654a09": "算數。通世出世間而言也。以其多多無盡。超出算",
    "X22n0424_003:0654a10": "數之外。雖洛閎一行。無所施其巧者也。上言無量",
    "X22n0424_003:0654a11": "無邊。十大數中當其二三。是有算數。而今言非是",
    "X22n0424_003:0654a12": "算數所知。故知無量。乃讚歎極多之語。未可以常",
    "X22n0424_003:0654a13": "數泥也。如大本云。假使比丘滿億那由他百千數",
    "X22n0424_003:0654a14": "量。皆如目連神通。欲共計算彼佛初會聲聞。盡其",
    "X22n0424_003:0654a15": "神力。百分中不能知一。乃至鄔波尼殺曇分。亦不",
    "X22n0424_003:0654a16": "能知一。又云。佛告阿難。假使有人。出一身毛。碎為",
    "X22n0424_003:0654a17": "微塵。以一一塵。投海出水。毛塵水多。海中水多。阿",
    "X22n0424_003:0654a18": "難答言。毛塵出水。不及半合。海水無量。佛言。彼佛",
    "X22n0424_003:0654a19": "剎中聲聞弟子。有知數者。如毛塵水。數未盡者。如",
    "X22n0424_003:0654a20": "海中水。",
    "X22n0424_003:0654a21": "【疏】論言二乘不生。今言聲聞者。以慣習小。不久證",
    "X22n0424_003:0654a22": "大。終無小故。如觀疏說。若據變化。小亦無礙。",
    "X22n0424_003:0654a23": "【鈔】終無小者。觀經疏謂習小之人。本不得生。繇彼",
    "X22n0424_003:0654a24": "臨終。發大乘心。亦乃得生。以慣習小。纔聞苦空無",
    "X22n0424_003:0654b01": "常等法。順其先習。遂證小果。而向大之心已成。況",
    "X22n0424_003:0654b02": "得近佛。自當不久證大。安在其為聲聞乎。是則經",
    "X22n0424_003:0654b03": "舉聲聞。以暫有故。論明二乘不生者。以終無故。小",
    "X22n0424_003:0654b04": "亦無礙者。淨土尚容眾鳥。聲聞豈不鳥如。鳥既變",
    "X22n0424_003:0654b05": "化所成。聲聞寧獨實有。縱使彼國久有聲聞。亦復",
    "X22n0424_003:0654b06": "何礙。",
    "X22n0424_003:0654b07": "○二菩薩。",
    "X22n0424_003:0654b08": "諸菩薩眾。亦復如是。",
    "X22n0424_003:0654b09": "【疏】承上不獨小乘。諸大乘菩薩無不生故。亦復者。",
    "X22n0424_003:0654b10": "亦無量無邊不可算數也。又復具無量無邊功德。",
    "X22n0424_003:0654b11": "如大本中說。",
    "X22n0424_003:0654b12": "【鈔】菩薩者。自初心以至地盡。前如教起中辯。後如",
    "X22n0424_003:0654b13": "補處文中所引。甚多無量。何可數計。功德者。大本",
    "X22n0424_003:0654b14": "佛讚彼國菩薩種種功德。為二十三喻。一。堅固不",
    "X22n0424_003:0654b15": "動。如須彌山。二。智慧明了。如明日月。三。廣大如海。",
    "X22n0424_003:0654b16": "出功德寶故。四。熾盛如火。燒煩惱薪故。五。忍辱如",
    "X22n0424_003:0654b17": "地。一切平等故。六。清淨如水。洗諸塵垢故。乃至二",
    "X22n0424_003:0654b18": "十三。如慈氏觀。等法界故。末復結云。今為汝等舉",
    "X22n0424_003:0654b19": "要言之。若廣說者。一劫不盡。則知菩薩之數。無量",
    "X22n0424_003:0654b20": "無邊。菩薩功德。亦無量無邊也。",
    "X22n0424_003:0654b21": "【疏】如華嚴云。如來所都。諸清淨眾。於中止住。正同",
    "X22n0424_003:0654b22": "此義。",
    "X22n0424_003:0654b23": "【鈔】華嚴二十五經云。一切諸佛國土莊嚴。如來所",
    "X22n0424_003:0654b24": "都。不可思議。同行宿緣諸清淨眾。於中止住。未來",
    "X22n0424_003:0654c01": "世中。當成正覺。如來所都。即阿彌陀佛極樂國土。",
    "X22n0424_003:0654c02": "清淨眾者。即諸菩薩。未來成佛。即下文一生補處。",
    "X22n0424_003:0654c03": "【疏】稱理。則自性即空即假。是佛有聲聞菩薩義。",
    "X22n0424_003:0654c04": "【鈔】性空。則一真凝寂。性假。則萬用恒沙。凝寂。則杳",
    "X22n0424_003:0654c05": "莫邊涯。恒沙。則廣無際限。曾何算數可得評量者",
    "X22n0424_003:0654c06": "哉。是則賢聖三乘。共宗一佛。真俗二諦。同出一心。",
    "X22n0424_003:0654c07": "一心了然。福足慧足。",
    "X22n0424_003:0654c08": "○三總結。",
    "X22n0424_003:0654c09": "舍利弗。彼佛國土。成就如是功德莊嚴。",
    "X22n0424_003:0654c10": "【疏】結上聲聞菩薩弟子莊嚴。皆彼佛宿因願行功",
    "X22n0424_003:0654c11": "德之所成就也。論云。如來淨華聚。正覺華得生。是",
    "X22n0424_003:0654c12": "也。",
    "X22n0424_003:0654c13": "【鈔】願者。大本法藏願云。我作佛時。剎中菩薩。神通",
    "X22n0424_003:0654c14": "智慧辯才。相好威神。悉皆如佛。今來成佛。得遂所",
    "X22n0424_003:0654c15": "願也。行者。大本言爾時法藏教化眾生。修行六度。",
    "X22n0424_003:0654c16": "廣行教化。致無量眾生。發菩提心。行今成就。有斯",
    "X22n0424_003:0654c17": "莊嚴也。淨華聚者。如淨名經。七種淨華。一者戒淨。",
    "X22n0424_003:0654c18": "三業淨故。二者心淨。煩惱結漏盡故。三者見淨。見",
    "X22n0424_003:0654c19": "法真性。不起妄想故。四者度疑淨。見深疑斷故。五",
    "X22n0424_003:0654c20": "者分別道淨。是道宜行。非道宜捨故。六者行斷知",
    "X22n0424_003:0654c21": "見淨。所行所斷通達故。七者涅槃淨。以無學故。海",
    "X22n0424_003:0654c22": "東謂論頌聲聞。今謂亦可兼通菩薩。如道品亦通",
    "X22n0424_003:0654c23": "大小乘故。自欄網行樹至此。依正共五番莊嚴。極",
    "X22n0424_003:0654c24": "樂之義。略盡於是。下文眾生生者。及補處等。亦正",
    "X22n0424_003:0655a01": "報中攝。",
    "X22n0424_003:0655a02": "○二往生(二)。初大眾二上首。",
    "X22n0424_003:0655a03": "○初大眾。",
    "X22n0424_003:0655a04": "又舍利弗。極樂國土。眾生生者。皆是阿鞞跋致。",
    "X22n0424_003:0655a05": "【疏】承上不獨見在彼國。無非賢聖。但有生者。悉皆",
    "X22n0424_003:0655a06": "不退也。眾生者。統攝一切。阿鞞跋致者。此云不退",
    "X22n0424_003:0655a07": "轉地。如大本及論所明。復有多種因緣。故得不退。",
    "X22n0424_003:0655a08": "如十疑五種。通讚十勝。羣疑三十益等。",
    "X22n0424_003:0655a09": "【鈔】生皆不退者。恐疑彼國固多賢聖然是久修上",
    "X22n0424_003:0655a10": "士。其新生者。未必不退。故言不論聖凡。但往生者。",
    "X22n0424_003:0655a11": "即不退轉。以決其志也。大本所明者。如云。生彼國",
    "X22n0424_003:0655a12": "者。處仁遷義。不妄動作。終無淫怒之心。愚癡之態。",
    "X22n0424_003:0655a13": "又云。生彼國者。皆悉具足三十二相。諸根明利。乃",
    "X22n0424_003:0655a14": "至成佛。不受惡趣。又論頌云。人天不動眾。清淨智",
    "X22n0424_003:0655a15": "海生。不動即不退也。良繇念佛之力。得依如來智",
    "X22n0424_003:0655a16": "海。含潤而生。有進無退故。五種者。十疑論云。有五",
    "X22n0424_003:0655a17": "因緣。故得不退。一者彌陀大悲願力攝持。故不退。",
    "X22n0424_003:0655a18": "今釋。謂如大本法藏願云。我作佛時。聞我名號。皈",
    "X22n0424_003:0655a19": "依精進。即得第一忍。第二忍。第三忍。於諸佛法。永",
    "X22n0424_003:0655a20": "不退轉。譬如涉海。得乘巨航。不沈溺故。二者佛光",
    "X22n0424_003:0655a21": "常照。故菩提心增進不退。今釋。謂如大本言。見佛",
    "X22n0424_003:0655a22": "光明。而生慈心。又念佛之人。佛放光明。攝受此人。",
    "X22n0424_003:0655a23": "譬如日月。照燭闇途。不墮坑塹故。三者水鳥樹林。",
    "X22n0424_003:0655a24": "風聲樂響。皆說苦空。聞者常起念佛法僧之心。故",
    "X22n0424_003:0655b01": "不退。今釋。謂如此經。及二部中說。譬之亡者。聞鐘",
    "X22n0424_003:0655b02": "磬聲。增其正念故。四者純諸菩薩。以為勝友。外無",
    "X22n0424_003:0655b03": "魔邪。內無煩惱。故不退。今釋。謂如此經言。諸上善",
    "X22n0424_003:0655b04": "人。同會一處。譬之置子莊嶽。不復楚語故。五者壽",
    "X22n0424_003:0655b05": "命永劫。與佛齊等。故不退。今釋。謂如經言。佛及人",
    "X22n0424_003:0655b06": "民。壽命無邊。譬之涉萬里途。假以時日。終至寶所",
    "X22n0424_003:0655b07": "故。十勝三十益。大約同此。恐繁不引。",
    "X22n0424_003:0655b08": "【疏】又不退三義。大乘不退。已得不退。未得不退。例",
    "X22n0424_003:0655b09": "如彌勒問經說。",
    "X22n0424_003:0655b10": "【鈔】大乘不退者。往生彼國。趨入大乘。更不退轉。復",
    "X22n0424_003:0655b11": "作二乘故。已得不退者。但生彼國。凡所已得。更不",
    "X22n0424_003:0655b12": "退轉。喪失本有故。未得不退者。但生彼國。凡所未",
    "X22n0424_003:0655b13": "得。更不退轉。阻其前進故。又彌勒問經云。自分堅",
    "X22n0424_003:0655b14": "固名不退。勝進不壞名不轉。今以大乘已得未得",
    "X22n0424_003:0655b15": "三義參之。則前二同乎自分。後一同乎勝進也。",
    "X22n0424_003:0655b16": "【疏】又同名不退。而有淺深。如起信。妙宗。及慈照所",
    "X22n0424_003:0655b17": "說等。",
    "X22n0424_003:0655b18": "【鈔】起信論云。生彼國者。常見佛故。終得不退。疏明",
    "X22n0424_003:0655b19": "不退有三位。一者信行未備。未得不退。以無退緣。",
    "X22n0424_003:0655b20": "名不退。二者信位滿。入十住。得少分法身。名不退",
    "X22n0424_003:0655b21": "三者賢位滿。入初地以去。證徧滿法身。名不退。又",
    "X22n0424_003:0655b22": "妙宗鈔云。不退有三。若破見思。名位不退。則永不",
    "X22n0424_003:0655b23": "失超凡之位。伏斷塵沙。名行不退。則永不失菩薩",
    "X22n0424_003:0655b24": "之行。若破無明。名念不退。則永不失中道正念。又",
    "X22n0424_003:0655c01": "慈照宗主。四土圖說。以未斷煩惱。生同居土。為願",
    "X22n0424_003:0655c02": "不退。破見思。生方便土。為行不退。破塵沙。分破無",
    "X22n0424_003:0655c03": "明。生實報土。為智不退。破三惑盡。生寂光土。為位",
    "X22n0424_003:0655c04": "不退。則不退名同。而淺深自別。如九品義。",
    "X22n0424_003:0655c05": "【疏】又四教不退。非今經義。",
    "X22n0424_003:0655c06": "【鈔】四教各明不退。謂藏教別相念不退。通教性地",
    "X22n0424_003:0655c07": "不退。別教七住不退。圓教七信不退。則知自此以",
    "X22n0424_003:0655c08": "前。進退未定。今念佛者。但生彼國。雖惡人畜生。即",
    "X22n0424_003:0655c09": "得不退。豈不勝妙直捷。異乎諸教。",
    "X22n0424_003:0655c10": "【疏】稱理。則自性常住。是不退轉義。",
    "X22n0424_003:0655c11": "【鈔】譬如虗空。自古及今。不曾退轉。縱欲退轉。退至",
    "X22n0424_003:0655c12": "何所。",
    "X22n0424_003:0655c13": "○二上首。",
    "X22n0424_003:0655c14": "其中多有一生補處。其數甚多。非是算數所能知之。",
    "X22n0424_003:0655c15": "但可以無量無邊阿僧祇說。",
    "X22n0424_003:0655c16": "【疏】承上言生彼國者。豈惟不退。復有補處菩薩不",
    "X22n0424_003:0655c17": "可勝紀。深勸求生也。補處者。止此一生。次補佛位。",
    "X22n0424_003:0655c18": "即等覺菩薩也。",
    "X22n0424_003:0655c19": "【鈔】深勸求生者。生皆不退。已超餘國。復多補處。可",
    "X22n0424_003:0655c20": "謂超越殊勝。極其至也。止此一生者。此土修行。捨",
    "X22n0424_003:0655c21": "身受身。千生萬生。未有窮已。乃至證三果者。猶尚",
    "X22n0424_003:0655c22": "有生。阿羅漢地。方斷後有。雖斷後有。不得成佛。今",
    "X22n0424_003:0655c23": "此唯餘一生。次即補佛。前如護明。後如慈氏。菩薩",
    "X22n0424_003:0655c24": "之極位也。又大本云。生彼國者。皆具三十二相。究",
    "X22n0424_003:0656a01": "竟深入妙法要義。皆當一生遂補佛處。據此。則如",
    "X22n0424_003:0656a02": "儲君暫在東宮。必紹南面。非餘百官轉展陞進。止",
    "X22n0424_003:0656a03": "是位極人臣之比也。此等菩薩。咸皆往生。薄劣西",
    "X22n0424_003:0656a04": "方。不揣甚矣。",
    "X22n0424_003:0656a05": "【疏】問。彼處觀音。次當補佛。次乃勢至。勢至之後。不",
    "X22n0424_003:0656a06": "聞補者。今言補處甚多。何日當補。又補處者。菩薩",
    "X22n0424_003:0656a07": "地盡。住等覺位。如星中月。何得甚多。而在彼國。答。",
    "X22n0424_003:0656a08": "補處不必定補彌陀之處。十方世界無盡。諸佛涅",
    "X22n0424_003:0656a09": "槃無盡。補處菩薩亦無盡。住彼國中。而待補處。奚",
    "X22n0424_003:0656a10": "為不可。又諸佛尚如微塵。無有窮盡。況復菩薩。其",
    "X22n0424_003:0656a11": "數甚多。無足疑也。如大本中說。",
    "X22n0424_003:0656a12": "【鈔】大本云。佛告彌勒。此世界中。有七百二十億菩",
    "X22n0424_003:0656a13": "薩生彼。一一已曾供養無央數佛。如彌勒者。諸小",
    "X22n0424_003:0656a14": "菩薩不可勝紀。他方世界。第一光遠照佛所。有八",
    "X22n0424_003:0656a15": "十億菩薩。皆當往生。第二寶藏佛所。有九十億。第",
    "X22n0424_003:0656a16": "三無量音佛所。有二百二十億。展轉至十四佛剎。",
    "X22n0424_003:0656a17": "以及無量佛剎。往生者不可復計。但說佛名。窮劫",
    "X22n0424_003:0656a18": "不盡。況其菩薩當往生者。言如彌勒。則甚多補處。",
    "X22n0424_003:0656a19": "益可為證。",
    "X22n0424_003:0656a20": "【疏】如上依正二報。或經文中有。本願中無。或本願",
    "X22n0424_003:0656a21": "中有。經文中無。互見無礙。",
    "X22n0424_003:0656a22": "【鈔】若據慕佛發願。滿願成佛。則彼方種種所有。皆",
    "X22n0424_003:0656a23": "彼佛願願所成。悉應契合。今明互為有無者。以文",
    "X22n0424_003:0656a24": "雖小殊。而意則具足也。又如法藏願云。我作佛時。",
    "X22n0424_003:0656b01": "剎中諸天人民。一切萬物。皆嚴淨光麗。形色殊特。",
    "X22n0424_003:0656b02": "窮微極妙。無能稱量者。雖得天眼。不能辨其名數。",
    "X22n0424_003:0656b03": "觀此。則正報依報。攝無不盡。不可拘文而限義也。",
    "X22n0424_003:0656b04": "【疏】稱理。則自性決定成佛。是一生補處義。",
    "X22n0424_003:0656b05": "【鈔】圭峰云。今知心是佛心。定當作佛。然而本來成",
    "X22n0424_003:0656b06": "佛。非作得故。則但見始覺新來。不知本覺固有。可",
    "X22n0424_003:0656b07": "謂補則決定補。成則實不成。",
    "X22n0424_003:0656b08": "○二正示願行令知修證(四)。初發願二起行三",
    "X22n0424_003:0656b09": "感果四結勸。",
    "X22n0424_003:0656b10": "○初發願(二)。初勸發願心二出其所以。",
    "X22n0424_003:0656b11": "○初勸發願心。",
    "X22n0424_003:0656b12": "舍利弗。眾生聞者。應當發願。願生彼國。",
    "X22n0424_003:0656b13": "【疏】上陳依正二報。今言眾生得聞此者。應當發起",
    "X22n0424_003:0656b14": "大願。願生彼國。是為第一重勸。後乃反覆申明。",
    "X22n0424_003:0656b15": "【鈔】第一重勸者。經中反復勸聞。勸信。勸願。約有四",
    "X22n0424_003:0656b16": "重。今當最初。是聞依正莊嚴勝妙功德之說而發",
    "X22n0424_003:0656b17": "願也。二言聞是說者。是聞一心持名決定往生之",
    "X22n0424_003:0656b18": "說而發願也。三言聞是經者。是聞持名佛護不退",
    "X22n0424_003:0656b19": "菩提之說而信受也。不言願者。信受即願故。四言",
    "X22n0424_003:0656b20": "若有信者。是總結聞已深信。信有願者無一不生",
    "X22n0424_003:0656b21": "之說而發願也。聞聞轉深。願願倍切。語雖反覆。義",
    "X22n0424_003:0656b22": "不雷重。憫物情深。誨人不倦。",
    "X22n0424_003:0656b23": "【疏】又聞攝信義。願攝行義。三事資糧。悉備於此。",
    "X22n0424_003:0656b24": "【鈔】聞然後信。匪聞則信自何生。願然後行。無願則",
    "X22n0424_003:0656c01": "行何繇起。下文信行。此為本原。信行願三。淨土資",
    "X22n0424_003:0656c02": "糧。充足無欠。",
    "X22n0424_003:0656c03": "【疏】又願之為力。不可思議。彼佛淨土。亦繇願故。臨",
    "X22n0424_003:0656c04": "終往生。惟仗願故。三界因果。悉隨願故。諸大菩薩。",
    "X22n0424_003:0656c05": "皆願生故。",
    "X22n0424_003:0656c06": "【鈔】彼佛淨土者。法藏以因中四十八願。今成佛道。",
    "X22n0424_003:0656c07": "廣度眾生。則如來無盡功德。皆從願生。故云不可",
    "X22n0424_003:0656c08": "思議。臨終往生者。行願品言。是人臨命終時。一切",
    "X22n0424_003:0656c09": "諸根。悉皆敗壞。以致親屬威勢。象馬珍寶等。悉皆",
    "X22n0424_003:0656c10": "散滅。惟有願王不相捨離。一切時中引導其前。一",
    "X22n0424_003:0656c11": "剎那間。即得往生極樂世界。故云不可思議。三界",
    "X22n0424_003:0656c12": "因果者。願受天樂。則貧母上生。願作冥王。則嶽神",
    "X22n0424_003:0656c13": "治鬼。種種隨願。莫為而為。故云不可思議。菩薩願",
    "X22n0424_003:0656c14": "生者。普賢頌云。願我臨欲命終時。盡除一切諸障",
    "X22n0424_003:0656c15": "礙。面見彼佛阿彌陀。即得往生安樂剎乃至願蒙",
    "X22n0424_003:0656c16": "授記。廣利眾生等。至如文殊發願往生所說之偈。",
    "X22n0424_003:0656c17": "亦云。願我命終時。滅除諸障礙。面見彌陀佛。往生",
    "X22n0424_003:0656c18": "安樂剎。與普賢若合符節。他如天親龍樹等。多難",
    "X22n0424_003:0656c19": "悉陳。故云不可思議。",
    "X22n0424_003:0656c20": "【疏】稱理。則自性還歸本體。是願生彼國義。",
    "X22n0424_003:0656c21": "【鈔】若知本體不離當處。則非生彼國。乃生此國耳。",
    "X22n0424_003:0656c22": "雖云十萬億程。何曾咫尺動步。故謂不勞彈指到",
    "X22n0424_003:0656c23": "西方也。如其真如不守自性。五道隨緣。則是窮子",
    "X22n0424_003:0656c24": "旅泊他鄉。應歸故里。",
    "X22n0424_003:0657a01": "○二出其所以。",
    "X22n0424_003:0657a02": "所以者何。得與如是諸上善人。俱會一處。",
    "X22n0424_003:0657a03": "【疏】此躡前徵起。何故教人發願生彼。以彼國是諸",
    "X22n0424_003:0657a04": "上善人同會之處。得生彼國。則入如是勝會。故當",
    "X22n0424_003:0657a05": "求生。",
    "X22n0424_003:0657a06": "【鈔】徵有二義。一者娑婆亦是佛邦。何必遠離故國。",
    "X22n0424_003:0657a07": "二者十方無盡佛剎。若為偏向西方。故徵其繇。今",
    "X22n0424_003:0657a08": "融而答之。復有三義。一者。或有國土。人畜鬼獄。之",
    "X22n0424_003:0657a09": "所共居。未必皆人故。二者。或有國土。雖純人所居。",
    "X22n0424_003:0657a10": "未必皆善故。三者。或有國土。雖純善人所居。未必",
    "X22n0424_003:0657a11": "皆上善故。今曰諸上善人。則不獨為人中之善。亦",
    "X22n0424_003:0657a12": "復善中之善也。如上所列聲聞菩薩。乃至補處。此",
    "X22n0424_003:0657a13": "等諸上善人。今得往生。即與俱會一處。所謂觀音",
    "X22n0424_003:0657a14": "勢至。把手共行。文殊普賢。親為勝友。喻如登龍與",
    "X22n0424_003:0657a15": "瀛。世所希故。是以大士求登蓮錄。況復凡夫。卜居",
    "X22n0424_003:0657a16": "猶擇里仁。矧云學道。如斯勝會。可勿願歟。",
    "X22n0424_003:0657a17": "【疏】問。生極樂者。其類不一。何得槩稱上善。答。以皆",
    "X22n0424_003:0657a18": "得不退轉故。",
    "X22n0424_003:0657a19": "【鈔】類不一者。謂有聖有凡。有大有小。上中下品。分",
    "X22n0424_003:0657a20": "位秩然。乃略其中下。槩曰上善。故為此難。今明眾",
    "X22n0424_003:0657a21": "生生者。皆是阿鞞跋致。則究竟皆成無上正覺。是",
    "X22n0424_003:0657a22": "佛境界。故無別也。",
    "X22n0424_003:0657a23": "【疏】稱理。則自性萬善同歸。是同會一處義。",
    "X22n0424_003:0657a24": "【鈔】百川會於一海。眾景會於一空。諸上善人。不會",
    "X22n0424_003:0657b01": "此之一處。而將奚會。",
    "X22n0424_003:0657b02": "○二起行(二)。初揀餘行二示正行。",
    "X22n0424_003:0657b03": "○初揀餘行。",
    "X22n0424_003:0657b04": "舍利弗。不可以少善根福德因緣。得生彼國。",
    "X22n0424_003:0657b05": "【疏】承上言凡羣易就。善聚難親。何況最上善人之",
    "X22n0424_003:0657b06": "會。豈可以少善少福而得生也。於中靈芝。以善根",
    "X22n0424_003:0657b07": "為正行。屬之持名。以福德為助行。屬之淨業。三福。",
    "X22n0424_003:0657b08": "海東。則總以多善多福為正行。云是發菩提心。以",
    "X22n0424_003:0657b09": "少善少福為助行。云是執持名號。二義相違。今雙",
    "X22n0424_003:0657b10": "為和會。謂欲生彼國。須多善多福。今持名。乃善中",
    "X22n0424_003:0657b11": "之善。福中之福。正所謂發菩提心。而為生彼國之",
    "X22n0424_003:0657b12": "大因緣也。",
    "X22n0424_003:0657b13": "【鈔】相違者。一以持名屬正。一以持名屬助。二說矛",
    "X22n0424_003:0657b14": "盾。而此經大旨。正重持名。若持名為助行。則下文",
    "X22n0424_003:0657b15": "聞說阿彌陀佛。執持名號。義云何通。助行持名。斷",
    "X22n0424_003:0657b16": "無此理。又靈芝以觀經三福配此福德。則第三福",
    "X22n0424_003:0657b17": "發菩提心。乃成助行。與海東菩提心為正行。二亦",
    "X22n0424_003:0657b18": "矛盾。而觀經以三福為淨業正因。則助行菩提。亦",
    "X22n0424_003:0657b19": "無此理。今雙為和會者。還以持名為正行。復以持",
    "X22n0424_003:0657b20": "名為發菩提心。則雙取兩家。而和會其義也。善根",
    "X22n0424_003:0657b21": "者。觀經。則如上第三福發菩提心。大本。則三輩往",
    "X22n0424_003:0657b22": "生。皆言發菩提心。據此。則發凡夫心。是謂無善根。",
    "X22n0424_003:0657b23": "發聲聞心。不發菩提心者。是謂少善根也。福德者。",
    "X22n0424_003:0657b24": "觀經。則孝養父母等。大本。則修諸功德等。據此。則",
    "X22n0424_003:0657c01": "施戒等。乃至立寺造像禪誦苦行一切福業。捨置",
    "X22n0424_003:0657c02": "不作。是謂無福德。但作此福。種人天小果有漏之",
    "X22n0424_003:0657c03": "因。是謂少福德也善中善者。自有五義。以具智論",
    "X22n0424_003:0657c04": "五菩提心故。一。發心菩提。謂於無量生死中。發大",
    "X22n0424_003:0657c05": "菩提心也。而持名。正於凡夫生死心中。起大覺故。",
    "X22n0424_003:0657c06": "二。伏心菩提。謂斷諸煩惱。降伏其心也。而持名。則",
    "X22n0424_003:0657c07": "正念纔彰。煩惱自滅故。三。明心菩提。謂了達諸法",
    "X22n0424_003:0657c08": "實相也。而持名。正即此一心。明了一切諸法實相",
    "X22n0424_003:0657c09": "故。四。出到菩提。謂得無生忍。出三界。到薩婆若也。",
    "X22n0424_003:0657c10": "而持名。即得一二三忍。捷超生死。趨一切智故。五。",
    "X22n0424_003:0657c11": "無上菩提。謂坐道場。成最正覺也。而持名。則得不",
    "X22n0424_003:0657c12": "退轉地。直至成佛故。又海東疏引菩薩心地品云。",
    "X22n0424_003:0657c13": "諸菩薩初發心。能攝一切菩提分法。殊勝善根。瑜",
    "X22n0424_003:0657c14": "伽第三十七云。菩薩所集善根。以純一淨妙信心。",
    "X22n0424_003:0657c15": "迴向無上菩提。梁攝第十云。所作善根。悉以迴向",
    "X22n0424_003:0657c16": "無上菩提。則皆以菩提為善根。而今經持名。正迴",
    "X22n0424_003:0657c17": "向無上菩提之善根也。以阿彌陀佛。即無上菩提",
    "X22n0424_003:0657c18": "故。是則善中之善。名多善也。福中福者。亦有二義。",
    "X22n0424_003:0657c19": "一者彌陀乃萬德名號。一名纔舉。萬德齊圓。不期",
    "X22n0424_003:0657c20": "於福。福已備故。二者以持念力。自然諸惡不作。眾",
    "X22n0424_003:0657c21": "善奉行。以之修福。福易集故。是則福中之福。名多",
    "X22n0424_003:0657c22": "福也。",
    "X22n0424_003:0657c23": "【疏】因緣者。清涼以親能發起為因。假之助發為緣。",
    "X22n0424_003:0657c24": "今此復有二義。一者善根為因。福德為緣。二者善",
    "X22n0424_003:0658a01": "福各有因緣。",
    "X22n0424_003:0658a02": "【鈔】善因福緣者。菩提善根。入道正因。如諸經言。不",
    "X22n0424_003:0658a03": "發正覺菩提之心。雖行六度萬行。經恒沙劫。終不",
    "X22n0424_003:0658a04": "成佛。故知萬善之所根本。是之謂因。然須一切福",
    "X22n0424_003:0658a05": "德。助成菩提。以福濟慧。以事實理。輔翼入道。是之",
    "X22n0424_003:0658a06": "謂緣。各有因緣者。善根福德。其所繇來。從何發心。",
    "X22n0424_003:0658a07": "均名曰因。而善根發起。必有種種善緣為助。福德",
    "X22n0424_003:0658a08": "發起。必有種種福緣為助。是各有其緣也。",
    "X22n0424_003:0658a09": "【疏】問。何故觀經發菩提心在第三福。答。以福有事",
    "X22n0424_003:0658a10": "理。不專事故。",
    "X22n0424_003:0658a11": "【鈔】觀經三福。一者孝養父母。奉事師長。慈心不殺。",
    "X22n0424_003:0658a12": "修十善業。二者受持三歸。具足眾戒。不犯威儀。三",
    "X22n0424_003:0658a13": "者發菩提心。深信因果。讀誦大乘。勸進行者。難謂",
    "X22n0424_003:0658a14": "云何發菩提心。而與上之二者同名曰福。今明福",
    "X22n0424_003:0658a15": "有事理。此菩提心。是般若中如虗空不可思量之",
    "X22n0424_003:0658a16": "福。非達摩所斥人天有漏之福也。故前二福猶共",
    "X22n0424_003:0658a17": "凡小。此獨擅大乘耳。然今疏不以配福。而屬之善",
    "X22n0424_003:0658a18": "根者何。良以善之與福。別之則二。總之則一。別而",
    "X22n0424_003:0658a19": "言之。則菩提心偏屬善根。總而言之。則菩提心。亦",
    "X22n0424_003:0658a20": "可云福。觀經總舉言福無礙。問。寶積大本云。欲見",
    "X22n0424_003:0658a21": "無量壽佛者。應發無上菩提心。復當專念彼國。積",
    "X22n0424_003:0658a22": "集善根。則菩提善根。似為二事。今何直以善根屬",
    "X22n0424_003:0658a23": "菩提心。答。彼但言善根。此乃云多善根。多之一字。",
    "X22n0424_003:0658a24": "非菩提心。何以當此。",
    "X22n0424_003:0658b01": "【疏】問。即持名為多善根福德。此經之外。別有證據",
    "X22n0424_003:0658b02": "否。答。歷歷可證。如大悲大品等說。",
    "X22n0424_003:0658b03": "【鈔】證善根者。大悲經云。一稱佛名。以是善根。入涅",
    "X22n0424_003:0658b04": "槃界。不可窮盡。又云。我滅度後。北天竺國。有比丘",
    "X22n0424_003:0658b05": "名祈婆伽。修習無量最勝善根。已而命終。生於西",
    "X22n0424_003:0658b06": "方過百千億世界。無量壽佛國。以後成佛。號無垢",
    "X22n0424_003:0658b07": "光如來。又大莊嚴經論。佛世一老人來求出家。舍",
    "X22n0424_003:0658b08": "利弗等諸大弟子俱不肯度。以觀彼多劫無善根",
    "X22n0424_003:0658b09": "故。佛自度之。即證道果。因告大眾。此人無量劫前。",
    "X22n0424_003:0658b10": "為採薪人。猛虎逼極。大怖上樹。稱南無佛。以是善",
    "X22n0424_003:0658b11": "根。遇我得度。華嚴第十迴向云。願憶念無量無邊",
    "X22n0424_003:0658b12": "世界。去來現在一切諸佛。而次云。以此念佛善根。",
    "X22n0424_003:0658b13": "凡此。皆持名為多善根之明證也。證福德者。大品",
    "X22n0424_003:0658b14": "般若經云。若人散心念佛。亦得離苦。其福不盡。況",
    "X22n0424_003:0658b15": "定意念。稱揚諸佛功德經云。若有得聞無量壽如",
    "X22n0424_003:0658b16": "來名者。一心信樂。持諷誦念。此人當得無量之福。",
    "X22n0424_003:0658b17": "永離三途。命終之後。往生彼剎。智論云。譬如有人",
    "X22n0424_003:0658b18": "初生墮地。即能日行千里。滿一千歲。七寶奉佛。不",
    "X22n0424_003:0658b19": "如有人。於後惡世。一聲稱念阿彌陀佛。其福勝彼。",
    "X22n0424_003:0658b20": "增一阿含經云。四事供養閻浮提一切眾生。若有",
    "X22n0424_003:0658b21": "稱佛名號。如[聲-耳+牛]乳頃。功德過上。不可思議。凡此。皆",
    "X22n0424_003:0658b22": "持名為多福德之明證也。又寶積十九經云。時一",
    "X22n0424_003:0658b23": "比丘。聞佛讚揚不動如來佛剎功德。心生貪著。而",
    "X22n0424_003:0658b24": "念生彼。佛言。不以愛戀之心。遂得往生。惟有植諸",
    "X22n0424_003:0658c01": "善本。修諸梵行。得生彼剎。善本即善根。梵行即福",
    "X22n0424_003:0658c02": "德。此又雙顯持名。為多善多福之明證也。諸經交",
    "X22n0424_003:0658c03": "讚。可弗信受。",
    "X22n0424_003:0658c04": "【疏】問。此土單修圓頓。不願往生者。寧可謂之少善",
    "X22n0424_003:0658c05": "根耶。答。圓頓行人。雖悟一心。尚餘後有。正宜求生",
    "X22n0424_003:0658c06": "彼國。親近彌陀。喆老青公。皎然覆轍。若其自負圓",
    "X22n0424_003:0658c07": "人。不願往生。當知亦是善根薄故。如華嚴中說。",
    "X22n0424_003:0658c08": "【鈔】後有者。後陰也。即來生也。圓人見地雖與佛齊。",
    "X22n0424_003:0658c09": "然而麤細無明。猶未盡除。恒沙性德。猶未悉備。有",
    "X22n0424_003:0658c10": "惑潤生。寧無後有。既存後有。則有生方。不離六道。",
    "X22n0424_003:0658c11": "除彼已登實報。餘或未免人天。而天上多欲。人間",
    "X22n0424_003:0658c12": "雜苦。墮落者眾。解脫者希。不生淨土。而將焉往。喆",
    "X22n0424_003:0658c13": "老青公。俱稱有悟。而喆老後身。耽戀富貴。青公後",
    "X22n0424_003:0658c14": "身。多歷苦憂。皆繇不慕往生。自失善利。致使淹滯",
    "X22n0424_003:0658c15": "多生。曠菩提路。豈非善根涼薄。乃致如斯。言華嚴",
    "X22n0424_003:0658c16": "者。入法界品云。遮那會上。諸大聲聞。不見佛者。以",
    "X22n0424_003:0658c17": "善根不同故。本不修習見佛自在善根故。故知執",
    "X22n0424_003:0658c18": "持名號。願見彌陀。誠多善根。大善根。最勝善根。不",
    "X22n0424_003:0658c19": "可思議善根也。",
    "X22n0424_003:0658c20": "【疏】稱理。則自性出生一切法。是善根義。自性富有",
    "X22n0424_003:0658c21": "一切法。是福德義。",
    "X22n0424_003:0658c22": "【鈔】何期自性。能生萬法。何期自性。本自具足。",
    "X22n0424_003:0658c23": "○二示正行。",
    "X22n0424_003:0658c24": "舍利弗。若有善男子。善女人。聞說阿彌陀佛。執持名",
    "X22n0424_003:0659a01": "號。若一日。若二日。若三日。若四日。若五日。若六日。若",
    "X22n0424_003:0659a02": "七日。一心不亂。",
    "X22n0424_003:0659a03": "【疏】承上多善多福。乃至彼國。而善根難植。福德難",
    "X22n0424_003:0659a04": "修。況復云多。累劫劬勞。莫之能辦。如寶積十心。華",
    "X22n0424_003:0659a05": "嚴十願等。今有一法。直捷簡易。即為多善多福。故",
    "X22n0424_003:0659a06": "顯持名功德殊。",
    "X22n0424_003:0659a07": "【鈔】善根難植者。如前身子發大乘心。因婆羅門乞",
    "X22n0424_003:0659a08": "眼退失等。福德難修者。如涅槃三十四經云。五品",
    "X22n0424_003:0659a09": "心修十善。謂下。中。上。上中。上上。各十善而成五十。",
    "X22n0424_003:0659a10": "始修終修。方成百福。則福之不易修明矣。寶積十",
    "X22n0424_003:0659a11": "心者。一。於眾生起大慈。無損害心。二。於眾生起大",
    "X22n0424_003:0659a12": "悲。無逼惱心。三。於佛法不惜身命。樂守護心。乃至",
    "X22n0424_003:0659a13": "十。於諸佛捨離諸相。起隨念心。具此十心。往生淨",
    "X22n0424_003:0659a14": "土。華嚴十願者。一者禮敬諸佛。乃至十普皆迴向。",
    "X22n0424_003:0659a15": "亦以此十生彼國土。以上皆菩薩廣大智行。非可",
    "X22n0424_003:0659a16": "易植易修。今持名功德。就使十心未備。十願未齊。",
    "X22n0424_003:0659a17": "淨業一成。便生彼國。既得往生。此心此願。自然成",
    "X22n0424_003:0659a18": "就。豈非多善根福德乎。不經迂曲。是謂直捷。無諸",
    "X22n0424_003:0659a19": "煩瑣。是謂簡易。直捷而深造。簡易而廣獲。諸餘法",
    "X22n0424_003:0659a20": "門之所不及。是謂殊勝。",
    "X22n0424_003:0659a21": "【疏】善男子女人者。善有二義。一是宿生善因。一是",
    "X22n0424_003:0659a22": "今生善類。男女者。通指緇素利鈍。及六道一切有",
    "X22n0424_003:0659a23": "緣眾生也。",
    "X22n0424_003:0659a24": "【鈔】宿生善因者。大本云。世間人民。前世為善。乃得",
    "X22n0424_003:0659b01": "聞阿彌陀佛名號功德。一聞佛名。慈心喜悅。志意",
    "X22n0424_003:0659b02": "清淨。毛髮聳然。淚即出者。或宿世曾行佛道。或他",
    "X22n0424_003:0659b03": "方佛所菩薩。固非凡人。則信心念佛者。皆宿修善",
    "X22n0424_003:0659b04": "本者也。今生善類者。如華嚴云。寧在諸惡趣。恒得",
    "X22n0424_003:0659b05": "聞佛名。不欲生善道。暫時不聞佛。夫不以人天為",
    "X22n0424_003:0659b06": "善。而以得聞佛名為善。則信心念佛者。皆善人之",
    "X22n0424_003:0659b07": "儔類也。緇素利鈍者。淨土法門。一切收攝。如大本",
    "X22n0424_003:0659b08": "云。其上輩者。捨家離俗而作沙門。亦有不捨家離",
    "X22n0424_003:0659b09": "俗者。即出家五眾。在家二眾也。但念佛者。俱得往",
    "X22n0424_003:0659b10": "生。是通緇素。又蓮分九品。上該盛德菩薩。下及悠",
    "X22n0424_003:0659b11": "悠凡夫。乃至惡人等。但念佛者。亦得往生。是通利",
    "X22n0424_003:0659b12": "鈍。又鬼畜地獄。雌雄牝牡。亦可均名男女。但念佛",
    "X22n0424_003:0659b13": "者。俱得往生。是通一切眾生也。往生集中。稽古驗",
    "X22n0424_003:0659b14": "今。頗載一二。願詳覽焉。",
    "X22n0424_003:0659b15": "【疏】次文有三。謂彌陀名號。是標念境。執持一心。是",
    "X22n0424_003:0659b16": "明念法。一日七日。是剋念期。",
    "X22n0424_003:0659b17": "【鈔】非境。則法無所施。非法。則境為虗立。非期。則雖",
    "X22n0424_003:0659b18": "境勝法強。懈怠因循。功不速建。三事具故。能令淨",
    "X22n0424_003:0659b19": "業決定成就。",
    "X22n0424_003:0659b20": "【疏】標念境者。彼佛萬德成就淨土攝生。故以阿彌",
    "X22n0424_003:0659b21": "陀佛四字洪名。為所念之境。依之修行。有所指故。",
    "X22n0424_003:0659b22": "【鈔】極樂依正。言佛便周。佛功德海。亦言名便周。故",
    "X22n0424_003:0659b23": "以四字名號為境。依於此境。而加執持。然後向往",
    "X22n0424_003:0659b24": "有地。詣。至也。謂至於彼國也。或謂心外無境。觀心",
    "X22n0424_003:0659c01": "即足。何以境為。不知心境一如。亦復互發。先德謂",
    "X22n0424_003:0659c02": "有三昧直觀三道。顯本性佛。有三昧兼持呪。有三",
    "X22n0424_003:0659c03": "昧兼誦經。有三昧兼念佛等。今標念境。即是兼念",
    "X22n0424_003:0659c04": "佛三昧。皆助顯本性之佛也。或直顯。或助顯。其致",
    "X22n0424_003:0659c05": "一也。況初學凡夫。障染濃厚。全資勝境。發我妙心。",
    "X22n0424_003:0659c06": "實為修行要術。不可忽也。",
    "X22n0424_003:0659c07": "【疏】明念法者。謂既聞聖號。要在執持。執者。聞斯受",
    "X22n0424_003:0659c08": "之。勇猛果決。不搖奪故。持者。受斯守之。常永貞固。",
    "X22n0424_003:0659c09": "不遺忘故。",
    "X22n0424_003:0659c10": "【鈔】執持分釋如上。單言持。則攝執。總之為專念不",
    "X22n0424_003:0659c11": "忘意也。又持復有數種。一者明持。謂出聲稱念。二",
    "X22n0424_003:0659c12": "者默持。謂無聲密念。三者半明半默持。謂微動脣",
    "X22n0424_003:0659c13": "舌念。呪家名金剛持是也。又或記數持。或不記數",
    "X22n0424_003:0659c14": "持。具如密教中說。隨便皆可。而各分事理。憶念無",
    "X22n0424_003:0659c15": "間。是謂事持。體究無間。是謂理持。下當詳辯。以是",
    "X22n0424_003:0659c16": "為因。後一心不亂。亦有事理。其不解此意者。以念",
    "X22n0424_003:0659c17": "佛是被鈍根。參禪乃能悟道。初機聞此。莫能自決。",
    "X22n0424_003:0659c18": "不知體究念佛。興前代尊宿教人舉話頭。下疑情。",
    "X22n0424_003:0659c19": "意極相似。故謂參禪不須別舉話頭。只消向一句",
    "X22n0424_003:0659c20": "阿彌陀佛上著到。妙哉言乎。",
    "X22n0424_003:0659c21": "【疏】又執持。即歸命義。",
    "X22n0424_003:0659c22": "【鈔】歸命者。梵語南無。解見前序。若不委身歸命。焉",
    "X22n0424_003:0659c23": "能一心執持。故義同也。歸復二義。亦如前序中說。",
    "X22n0424_003:0659c24": "一者歸投義。執持名號。一心向往。即事一心。二者",
    "X22n0424_003:0660a01": "歸元義。執持名號。還歸一心。即理一心也。",
    "X22n0424_003:0660a02": "【疏】以上境法二中。復有三義。一者聞說佛名。是為",
    "X22n0424_003:0660a03": "聞慧。二者執受在懷。是為思慧。三者持守不忘。是",
    "X22n0424_003:0660a04": "為修慧。",
    "X22n0424_003:0660a05": "【鈔】聞慧者。阿彌陀佛。雖有無量功德。而此功德。非",
    "X22n0424_003:0660a06": "聞不知。非說不聞。故華嚴云。得無生慧。先賴多聞",
    "X22n0424_003:0660a07": "又云。佛法無人說。雖慧不能了。或聞經論之所宣",
    "X22n0424_003:0660a08": "揚。或聞知識之所開示。一歷耳根。永為道種。是之",
    "X22n0424_003:0660a09": "謂聞。而言慧者。聞即是慧。對木石說。頑不聞故。對",
    "X22n0424_003:0660a10": "愚人說。聞不[(歹*又)/食]采。如不聞故。故曰聞慧。思慧者。既",
    "X22n0424_003:0660a11": "入乎耳。須存乎心。諦審諦觀。是何法門。是何義理。",
    "X22n0424_003:0660a12": "是之謂思。而言慧者。思即是慧。禽畜雖聞。不解思",
    "X22n0424_003:0660a13": "故。愚人雖聞。入耳出口。不憶想故。故曰思慧。修慧",
    "X22n0424_003:0660a14": "者。既深思之。宜力行之。是之謂修。而言慧者。修即",
    "X22n0424_003:0660a15": "是慧。狂人雖思。蔽精役神。不實踐故。問。此指三慧。",
    "X22n0424_003:0660a16": "有何證據。答。佛地論云。菩薩履三妙慧。淨土往還。",
    "X22n0424_003:0660a17": "釋云。以聞思修。得入淨土。故知念佛必有三慧。",
    "X22n0424_003:0660a18": "【疏】復有三義。聞說佛名。心不疑貳。是之謂信。信已",
    "X22n0424_003:0660a19": "而執。心起樂欲。是之謂願。願已而持。心勤精進。是",
    "X22n0424_003:0660a20": "之謂行。",
    "X22n0424_003:0660a21": "【鈔】信。願。行。下文中當辯。",
    "X22n0424_003:0660a22": "【疏】名號者。阿彌陀佛四字洪各。不兼色像等。如文",
    "X22n0424_003:0660a23": "殊般若。及毗婆沙論中說。以色像等攝名中故。",
    "X22n0424_003:0660a24": "【鈔】不兼色像等者。正明此經專主執持名號也。文",
    "X22n0424_003:0660b01": "殊般若經云。佛告文殊。欲入一行三昧者。應處空",
    "X22n0424_003:0660b02": "閒。捨諸亂意。不取相貌。繫心一佛。專稱名字。隨彼",
    "X22n0424_003:0660b03": "方所。端身正向。能於一佛念念相續。即是念中。能",
    "X22n0424_003:0660b04": "見過去未來現在諸佛。念一佛功德。與念無量佛",
    "X22n0424_003:0660b05": "功德無二。阿難所聞佛法。猶住量數。若得一行三",
    "X22n0424_003:0660b06": "昧。諸經法門。一一分別。皆悉了知。晝夜宣說。智慧",
    "X22n0424_003:0660b07": "辯才。終不斷絕。阿難多聞辯才。百千等分。不及其",
    "X22n0424_003:0660b08": "一。龍樹毗婆沙論云。佛法有無量門。如世間道有",
    "X22n0424_003:0660b09": "難有易。易行疾至。應當念佛。稱其名號。阿彌陀佛",
    "X22n0424_003:0660b10": "本願如是。攝名中者二義。一者名必有相故。二者",
    "X22n0424_003:0660b11": "名相皆不離一心故。則一舉佛名。正報依報攝無",
    "X22n0424_003:0660b12": "不盡。何疑色像。",
    "X22n0424_003:0660b13": "【疏】今人聞佛不肯執持者。約有四障。四障破除。方",
    "X22n0424_003:0660b14": "能執持。乃至一心故。",
    "X22n0424_003:0660b15": "【鈔】障者。遮也。以此四種。遮障念心。不肯執持。故須",
    "X22n0424_003:0660b16": "破除。四障者。一謂即心是佛。何必捨己念彼。不知",
    "X22n0424_003:0660b17": "即佛是心。不妨念佛故。良繇即心是佛。豈不即佛",
    "X22n0424_003:0660b18": "是心。但執念心。不許念佛。則心佛是二。即義不成。",
    "X22n0424_003:0660b19": "是以念佛念心。兩不礙故。二謂何不徧念諸佛。而",
    "X22n0424_003:0660b20": "唯念一佛。不知心專志一。乃成三昧故。良繇眾生",
    "X22n0424_003:0660b21": "智淺。繁則不勝。故用志不分者神凝。役心行岐者",
    "X22n0424_003:0660b22": "功喪。如普廣大士問佛。十方俱有佛土。何以獨讚",
    "X22n0424_003:0660b23": "西方。佛言。閻浮提人。心多雜亂。令其專心一境。乃",
    "X22n0424_003:0660b24": "得往生。以諸佛同一法性身。念一佛。即念一切佛",
    "X22n0424_003:0660c01": "故。三謂佛佛可念。何不隨念一佛。而必念阿彌陀",
    "X22n0424_003:0660c02": "佛。不知彼佛與諸眾生。偏有因緣故。良繇彼佛名",
    "X22n0424_003:0660c03": "號。人所樂稱。就令惡人。有時不覺失聲念佛。乃至",
    "X22n0424_003:0660c04": "人逢善事。不覺念佛。歡喜讚歎。人逢惡事。及與苦",
    "X22n0424_003:0660c05": "難。不覺念佛。傷悲痛切。機感因緣。莫或使之而自",
    "X22n0424_003:0660c06": "然故。四謂何不念佛功德智慧。相好光明。而但念",
    "X22n0424_003:0660c07": "名號。不知持名。於末法中最逗機故。不思議故。逗",
    "X22n0424_003:0660c08": "機者。文殊般若經云。眾生愚鈍。觀不能解。但令念",
    "X22n0424_003:0660c09": "聲相續。自得往生。不思議者。如前所明一行三昧。",
    "X22n0424_003:0660c10": "則不但逗乎鈍機。神用不測故。如遺教經言。心者",
    "X22n0424_003:0660c11": "制之一處。無事不辦。今制心佛號。而至一心。何可",
    "X22n0424_003:0660c12": "思議。",
    "X22n0424_003:0660c13": "【疏】剋念期者。一日至七日。是所剋定之期要也。七",
    "X22n0424_003:0660c14": "日者。世出世間。重其事者。恒以七故。七日稱佛。免",
    "X22n0424_003:0660c15": "地獄故。又七日之期。復有二義。各分利鈍。又多則",
    "X22n0424_003:0660c16": "大本十日。聲王十日。大集七七日。般舟九十日等。",
    "X22n0424_003:0660c17": "少則大本一日。觀經十念等。言日者。以經天道晦",
    "X22n0424_003:0660c18": "明之一周故。",
    "X22n0424_003:0660c19": "【鈔】期要者。若據如來得菩提。實不係於日。則非日",
    "X22n0424_003:0660c20": "非劫。焉有七日。若據菩薩修行。動經塵劫。則無窮",
    "X22n0424_003:0660c21": "無盡。何止七日。今立期要者。以末法眾生修諸功",
    "X22n0424_003:0660c22": "德。精進恒難。廢弛恒易。應須剋限。乃發勝心也。七",
    "X22n0424_003:0660c23": "為世重者。如禮懺曰七夜。持呪曰七徧。此經欄網",
    "X22n0424_003:0660c24": "行樹曰七重。乃至國家記祖曰七廟。教民曰七年。",
    "X22n0424_003:0661a01": "竭誠曰七日齋戒之類。是也。免地獄者。經律異相",
    "X22n0424_003:0661a02": "云。有王害父。七日當墮地獄。一尊者教其稱南無",
    "X22n0424_003:0661a03": "佛。王便一心稱佛。七日不懈。命終。至地獄門。稱南",
    "X22n0424_003:0661a04": "無佛。徧獄罪人。皆得解脫。利鈍者。有謂利根一日。",
    "X22n0424_003:0661a05": "鈍或至七。今謂利鈍二根。各一至七。利根者。性敏",
    "X22n0424_003:0661a06": "捷故。一日功成。即得一心。便無所亂。其稍鈍者。或",
    "X22n0424_003:0661a07": "二或三。乃至七日。方得純一。亦有利根。經於七日。",
    "X22n0424_003:0661a08": "端然一心。終不少亂。其稍鈍者。僅六僅五。乃至一",
    "X22n0424_003:0661a09": "日。或便散亂。是故各有利鈍。不應偏屬。十日者。大",
    "X22n0424_003:0661a10": "本云。齋戒清淨。一心常念。十晝夜不絕者。命終必",
    "X22n0424_003:0661a11": "生我剎。又鼓音王經云。若受持彼佛名號。堅固其",
    "X22n0424_003:0661a12": "心。憶念不忘。十日十夜。除捨散亂。必得見彼阿彌",
    "X22n0424_003:0661a13": "陀佛。七七日者。大集經云。若人專念一方佛。或行",
    "X22n0424_003:0661a14": "或坐。至七七日。現身見佛。即得往生。九十日者。般",
    "X22n0424_003:0661a15": "舟三昧經云。若人自誓。九十日中常行常立。一心",
    "X22n0424_003:0661a16": "繫念。於三昧中。得見阿彌陀佛。又文殊般若云。九",
    "X22n0424_003:0661a17": "十日中。端坐西向。專念於佛。即成三昧。一日者。大",
    "X22n0424_003:0661a18": "本法藏願云。一心繫念於我。雖止一晝夜不絕。必",
    "X22n0424_003:0661a19": "生我剎。十念者。觀經下下品云。其人苦迫。不遑念",
    "X22n0424_003:0661a20": "佛。十聲稱佛等。則知一日至七。隨日多少。皆往生",
    "X22n0424_003:0661a21": "期。顧力行何如耳。晦明一周者。從子至午。乃自晦",
    "X22n0424_003:0661a22": "而明。從午至子。乃自明而晦。是為天道一晝夜。夫",
    "X22n0424_003:0661a23": "心固剎那生滅。呪晝夜乎。於此一心。所謂二六時",
    "X22n0424_003:0661a24": "中念念無間者也。",
    "X22n0424_003:0661b01": "【疏】又此七日。不必定是臨終七日。以平時有如是",
    "X22n0424_003:0661b02": "定力者。必生彼國。",
    "X22n0424_003:0661b03": "【鈔】平時者。恐人執七日之文。謂必一日至七而便",
    "X22n0424_003:0661b04": "命終。方名七日。故言或臨終。或平時。但有一日或",
    "X22n0424_003:0661b05": "七日之定力者。皆得往生也。所謂閒時辦。忙時用。",
    "X22n0424_003:0661b06": "後至命終。因果相符。必生彼國。",
    "X22n0424_003:0661b07": "【疏】一心不亂。言執持之極也。是為一經要旨。",
    "X22n0424_003:0661b08": "【鈔】心者。揀口誦而心不念也。一者。揀心雖念而念",
    "X22n0424_003:0661b09": "不一也。不亂者。揀念雖一而有時乎不一也。一心",
    "X22n0424_003:0661b10": "不亂。淨業之能事畢矣。",
    "X22n0424_003:0661b11": "【疏】釋此四字。先總明大意。次乃詳陳事理。大意謂",
    "X22n0424_003:0661b12": "一往是正反語。正語一心。反語不亂。",
    "X22n0424_003:0661b13": "【鈔】一則不亂。亂則不一。有其一心。無其亂心。故云",
    "X22n0424_003:0661b14": "正反。如言純一不雜。精一無二之類。是也。華嚴十",
    "X22n0424_003:0661b15": "迴向第四文云。所謂不亂迴向。一心迴向。釋云。一",
    "X22n0424_003:0661b16": "心者。專注正境也。不亂者。不生妄念也。專注不妄。",
    "X22n0424_003:0661b17": "即正反意。",
    "X22n0424_003:0661b18": "【疏】次明事理者。如來一語。事理雙備。故同名一心。",
    "X22n0424_003:0661b19": "有事有理。如大本云。一心繫念。正所謂一心不亂",
    "X22n0424_003:0661b20": "也。而事理各別。初事一心者。如前憶念。念念相續。",
    "X22n0424_003:0661b21": "無有二念。信力成就。名事一心。屬定門攝。未有慧",
    "X22n0424_003:0661b22": "故。",
    "X22n0424_003:0661b23": "【鈔】前執持中。以憶念體究。略分二種。憶念者。聞佛",
    "X22n0424_003:0661b24": "名號。常憶常念。以心緣歷。字字分明。前句後句。相",
    "X22n0424_003:0661c01": "續不斷。行住坐臥。唯此一念。無第二念。不為貪瞋",
    "X22n0424_003:0661c02": "煩惱諸念之所雜亂。如成具光明定意經。所謂空",
    "X22n0424_003:0661c03": "閒寂寞。而一其心。在眾煩惱。而一其心。乃至襃訕",
    "X22n0424_003:0661c04": "利失。善惡等處。皆一其心者。是也。事上即得。理上",
    "X22n0424_003:0661c05": "未徹。惟得信力。未見道故。名事一心也。言定者。以",
    "X22n0424_003:0661c06": "伏妄故。無慧者。以未能破妄故。",
    "X22n0424_003:0661c07": "【疏】理一心者。如前體究。獲自本心。故名一心。於中",
    "X22n0424_003:0661c08": "復二。一者了知能念所念。更非二物。唯一心故。二",
    "X22n0424_003:0661c09": "者非有非無。非亦有亦無。非非有非無。離於四句。",
    "X22n0424_003:0661c10": "唯一心故。此純理觀。不專事相。觀力成就。名理一",
    "X22n0424_003:0661c11": "心。屬慧門攝。兼得定故。",
    "X22n0424_003:0661c12": "【鈔】體究者。聞佛名號。不惟憶念。即念反觀。體察究",
    "X22n0424_003:0661c13": "審。鞫其根源。體究之極。於自本心。忽然契合。中二",
    "X22n0424_003:0661c14": "義者。初即如智不二。能念心外。無有佛為我所念。",
    "X22n0424_003:0661c15": "是智外無如。所念佛外。無有心能念於佛。是如外",
    "X22n0424_003:0661c16": "無智。非如非智。故惟一心。二即寂照難思。若言其",
    "X22n0424_003:0661c17": "有。則能念之心。本體自空。所念之佛。了不可得。若",
    "X22n0424_003:0661c18": "言其無。則能念之心。靈靈不昧。所念之佛。歷歷分",
    "X22n0424_003:0661c19": "明。若言亦有亦無。則有念無念俱泯。若言非有非",
    "X22n0424_003:0661c20": "無。則有念無念俱存。非有則常寂。非無則常照。非",
    "X22n0424_003:0661c21": "雙亦。非雙非。則不寂不照。而照而寂。言思路絕。無",
    "X22n0424_003:0661c22": "可名狀。故唯一心。斯則能所情消。有無見盡。清淨",
    "X22n0424_003:0661c23": "本然之體。更有何法而為雜亂。以見諦故。名理一",
    "X22n0424_003:0661c24": "心也。言慧者。能照妄故。兼定者。照妄本空。妄自伏",
    "X22n0424_003:0662a01": "故。又照能破妄。不但伏故。",
    "X22n0424_003:0662a02": "【疏】又教分四種念佛。從淺至深。此居最始。雖後後",
    "X22n0424_003:0662a03": "深於前前。實前前徹於後後。以理一心。即實相故。",
    "X22n0424_003:0662a04": "【鈔】四種如前序中說。一稱名。二觀像。三觀想。四實",
    "X22n0424_003:0662a05": "相。稱名者。即今經。觀像者。謂設立尊像。注目觀瞻。",
    "X22n0424_003:0662a06": "如法華云。起立合掌。一心觀佛。即觀相好光明現",
    "X22n0424_003:0662a07": "在之佛也。若優填王。以栴檀作世尊像。即觀泥木",
    "X22n0424_003:0662a08": "金銅鑄造之佛也。故云觀像。觀想者。謂以我心目。",
    "X22n0424_003:0662a09": "想彼如來。即觀佛三昧經。十六觀經所說。是也。實",
    "X22n0424_003:0662a10": "相者。即念自性天真之佛。無生滅有空能所等相。",
    "X22n0424_003:0662a11": "亦復離言說相。離名字相。離心緣相。是名實相。所",
    "X22n0424_003:0662a12": "謂我欲見極樂世界阿彌陀佛。隨意即見。是也。此",
    "X22n0424_003:0662a13": "之四者。雖同名念佛。前淺後深。持名雖在初門。其",
    "X22n0424_003:0662a14": "實意含無盡。事一心則淺。理一心則深。即事即理。",
    "X22n0424_003:0662a15": "則即淺即深。故曰徹前徹後。所以者何。理一心者。",
    "X22n0424_003:0662a16": "一心即是實相。則最初即是最後故。問。豈得稱名",
    "X22n0424_003:0662a17": "便成實相。答。實相云者。非必滅除諸相。蓋即相而",
    "X22n0424_003:0662a18": "無相也。經云。治世語言。皆與實相不相違背。云何",
    "X22n0424_003:0662a19": "萬德洪名。不及治世一語。一稱南無佛。皆已成佛",
    "X22n0424_003:0662a20": "道。何況今名理一心也。又觀經第九。觀佛相好疏。",
    "X22n0424_003:0662a21": "直謂觀佛法身。相好既即法身。名號何非實相。",
    "X22n0424_003:0662a22": "【疏】又理一心。正文殊一行三昧。及華嚴一行念佛。",
    "X22n0424_003:0662a23": "一時念佛。又如起信明真如法身。及諸經中說。",
    "X22n0424_003:0662a24": "【鈔】文殊一行者。以般若智專持佛名。詳見前文。華",
    "X22n0424_003:0662b01": "嚴一行者。德雲比丘示念佛法門疏云。一行三昧。",
    "X22n0424_003:0662b02": "觀其法身。以如為境。無境非佛。又修念佛三昧。多",
    "X22n0424_003:0662b03": "約漸修。謂先化身。次報身。次法身。今則一時而修。",
    "X22n0424_003:0662b04": "不歷次第。一行不二行。一時不二時。故曰即理一",
    "X22n0424_003:0662b05": "心也。起信真如者。論云。若觀彼佛真如法身。常勤",
    "X22n0424_003:0662b06": "修習。畢竟得生。住正定故。又摩訶般若經云。菩薩",
    "X22n0424_003:0662b07": "念佛。不以色念。乃至不以四智。十八不共法念。何",
    "X22n0424_003:0662b08": "以故。是諸法自性空故。自性空。則無所念。無所念。",
    "X22n0424_003:0662b09": "是為念佛。又觀佛三昧海經。佛示阿難云。住念佛",
    "X22n0424_003:0662b10": "者心印不壞。釋曰。諦了自心。名為觀佛。不為境亂。",
    "X22n0424_003:0662b11": "名為三昧。一體不移。名為心印等。又舍利弗陀羅",
    "X22n0424_003:0662b12": "尼經云。唯修一心念佛。皆理一心義也。",
    "X22n0424_003:0662b13": "【疏】又雖云一心。實則觀經三心。起信三心。論三心。",
    "X22n0424_003:0662b14": "乃至華嚴十心。寶積十心。無不具故。又淨名八法。",
    "X22n0424_003:0662b15": "亦一心故。德雲二十一念佛門。亦不出此理一心",
    "X22n0424_003:0662b16": "故。",
    "X22n0424_003:0662b17": "【鈔】觀經三心者。一者至誠心。二者深心。三者迴向",
    "X22n0424_003:0662b18": "發願心。與起信三心。名殊理一。良以至誠心者。即",
    "X22n0424_003:0662b19": "起信直心正念真如。而此一心不亂。更無虗妄。更",
    "X22n0424_003:0662b20": "無遷流。隨順真如故。深心者。即起信樂集一切善",
    "X22n0424_003:0662b21": "根。而此一心不亂。萬善同歸故。迴向發願者。即起",
    "X22n0424_003:0662b22": "信度盡一切眾生。而此一心不亂。頓融物我故。論",
    "X22n0424_003:0662b23": "明三心。一清淨心。而此一心。垢無不盡故。二。安清",
    "X22n0424_003:0662b24": "淨心。而此一心。理無不具故。三。樂清淨心。而此一",
    "X22n0424_003:0662c01": "心。慈無不攝故。與上二種三心。正相配合也。華嚴",
    "X22n0424_003:0662c02": "十心者。菩薩十念藏。具明十種念佛。一寂靜念。二",
    "X22n0424_003:0662c03": "清淨念。乃至十無障礙念。今一心則不動。是寂靜",
    "X22n0424_003:0662c04": "念。一心則不染。是清淨念。一心則同乎法界。是無",
    "X22n0424_003:0662c05": "障礙念。寶積十心者。解見前文。前謂十心難具。今",
    "X22n0424_003:0662c06": "謂心既一矣。慈悲喜捨。百千種心。何所不具。淨名",
    "X22n0424_003:0662c07": "八法者。菩薩成就八法。行無瘡疣。生於淨土。而第",
    "X22n0424_003:0662c08": "八結云。恒以一心求諸功德。今既一心。百千種法。",
    "X22n0424_003:0662c09": "何所不具。德雲念佛門者。華嚴入法界品。德雲比",
    "X22n0424_003:0662c10": "丘告善財言。我得憶念一心諸佛境界智慧光明",
    "X22n0424_003:0662c11": "普見法門。而復開二十一門。起於智光普照。終於",
    "X22n0424_003:0662c12": "住虗空。今謂心外無境界。心外無智照。心外無虗",
    "X22n0424_003:0662c13": "空。故不出一心。悉皆具足。那先經云。諸善之中。獨",
    "X22n0424_003:0662c14": "有一心。最為第一。一其心者。諸善隨之。正此意也。",
    "X22n0424_003:0662c15": "【疏】又此一心。即作是二義故。",
    "X22n0424_003:0662c16": "【鈔】觀經云。心想佛時。是心作佛。是心是佛。今謂此",
    "X22n0424_003:0662c17": "經一心持名。繇此一心。終當作佛。從因至果。名之",
    "X22n0424_003:0662c18": "曰作。即此一心。全體是佛。非因非果。名之曰是。",
    "X22n0424_003:0662c19": "【疏】又此一心。即定中之定故。",
    "X22n0424_003:0662c20": "【鈔】定中定者。以定散判之。修餘少善福者。散善也。",
    "X22n0424_003:0662c21": "一心不亂者。定善也。又以一心而分定散。事一心",
    "X22n0424_003:0662c22": "者。定善中之散善也。理一心者。定善中之定善也。",
    "X22n0424_003:0662c23": "【疏】又此一心。即菩薩念佛三昧故。",
    "X22n0424_003:0662c24": "【鈔】或疑佛說菩薩念佛三昧經。其間並無信願往",
    "X22n0424_003:0663a01": "生等語。惟言正念諸法實相。是名念佛。似與此經",
    "X22n0424_003:0663a02": "意義相戾。今謂彼專主理。此兼理事。理一心者。念",
    "X22n0424_003:0663a03": "而無念。即實相也。蓋彼以無念正入。此以有念巧",
    "X22n0424_003:0663a04": "入。作用稍別。究竟不殊。是故同名念佛三昧。",
    "X22n0424_003:0663a05": "【疏】又此一心。即達摩直指之禪故。",
    "X22n0424_003:0663a06": "【鈔】尋常說禪者諱淨土。今謂達摩說禪。直指靈知",
    "X22n0424_003:0663a07": "之自性也。此理一心。正靈知自性故。門庭施設不",
    "X22n0424_003:0663a08": "同。而所證無兩心也。善哉中峰之言曰。禪者。淨土",
    "X22n0424_003:0663a09": "之禪。淨土者。禪之淨土也。有味乎言之也。或謂直",
    "X22n0424_003:0663a10": "指之禪。不立文字。今持名號。若為會同。不知傳法",
    "X22n0424_003:0663a11": "以四句之偈。印心以四卷之經。較之四字名號。文",
    "X22n0424_003:0663a12": "更繁矣。蓋非以斷滅文字為不立也。不即文字。不",
    "X22n0424_003:0663a13": "離文字。達者契之。",
    "X22n0424_003:0663a14": "【疏】又此一心。當知心王心所。無不一故。",
    "X22n0424_003:0663a15": "【鈔】王所解見前文。此之八者。及五十一。紛然不齊。",
    "X22n0424_003:0663a16": "雜然競起。而言無不一者。良繇王所雖多。遡流窮",
    "X22n0424_003:0663a17": "源。不出一心。今念佛人。初以耳識聞彼佛名。次以",
    "X22n0424_003:0663a18": "意識專注憶念。以專念故。總攝六根。眼鼻舌身。如",
    "X22n0424_003:0663a19": "是六識。皆悉不行。念之不已。念極而忘。所謂恒審",
    "X22n0424_003:0663a20": "思量者。其思寂焉。忘之不已。忘極而化。所謂真妄",
    "X22n0424_003:0663a21": "和合者。其妄消焉。則七識八識亦悉不行。主既不",
    "X22n0424_003:0663a22": "存。從者焉附。其五十一又何論也。當爾之時。巨浪",
    "X22n0424_003:0663a23": "微波。咸成止水。濃雲薄霧。盡作澄空。唯是一心。更",
    "X22n0424_003:0663a24": "無餘法。故云無不一也。",
    "X22n0424_003:0663b01": "【疏】故知至心念阿彌陀佛一聲。滅八十億劫生死",
    "X22n0424_003:0663b02": "重罪。良繇正指理一心故。如法華三昧中說。",
    "X22n0424_003:0663b03": "【鈔】人有疑言。罪既多劫。業重障深。久勤懺摩。漸積",
    "X22n0424_003:0663b04": "功德。庶可消亡。而念佛一聲。滅多劫罪。因微果巨。",
    "X22n0424_003:0663b05": "固所不信。今謂至心者。即一心也。若事一心。雖能",
    "X22n0424_003:0663b06": "滅罪。為力稍疏。罪將復現。多多之念。止可滅少少",
    "X22n0424_003:0663b07": "之愆。此之至心。正屬理一。一心既朗。積妄頓空。喻",
    "X22n0424_003:0663b08": "如千年闇室。豈以一燈。闇不速滅。故一稱南無佛。",
    "X22n0424_003:0663b09": "皆已成佛道。不獨妙法蓮華有之。法華三昧觀經",
    "X22n0424_003:0663b10": "云。十方眾生。一稱南無佛者。皆當作佛。惟一大乘。",
    "X22n0424_003:0663b11": "無有二三。一切諸法。一相一門。所謂無生無滅。畢",
    "X22n0424_003:0663b12": "竟空相。習如是觀。五欲自斷。五葢自除。五根增長。",
    "X22n0424_003:0663b13": "即得禪定。釋曰。一稱成佛者。歸命一心。無不成佛。",
    "X22n0424_003:0663b14": "以離自心一相一門外。更無有法可作歸依。畢竟",
    "X22n0424_003:0663b15": "空寂。如是觀者。五欲自斷。乃至六度萬行。悉皆成",
    "X22n0424_003:0663b16": "就。如上所說。非理一心而何。又佛名經云。一聞佛",
    "X22n0424_003:0663b17": "名。滅無量劫生死之罪。一聞則不待稱念。無量則",
    "X22n0424_003:0663b18": "不止八十億劫。因彌約而果彌廣。非理一心。安得",
    "X22n0424_003:0663b19": "致此。但患心之不一。何慮罪之不滅。",
    "X22n0424_003:0663b20": "【疏】故知古人知見不普之論。乃至定心專心之辨。",
    "X22n0424_003:0663b21": "良繇且就事之一心。非理一故。",
    "X22n0424_003:0663b22": "【鈔】知見不普者。華嚴論云。一乘大道。非樂生淨土",
    "X22n0424_003:0663b23": "菩薩境界。以情存淨穢。知見不普。今謂此指僅得",
    "X22n0424_003:0663b24": "事一心者。若得理一。則妙悟一心。有何淨穢。然雖",
    "X22n0424_003:0663c01": "知平等法界。無生可度。而常修淨土。教化眾生。正",
    "X22n0424_003:0663c02": "所謂一乘大道也。知見之普。孰過於是。又普賢菩",
    "X22n0424_003:0663c03": "薩為華嚴長子。非一乘境界乎。而欲面見彌陀。往",
    "X22n0424_003:0663c04": "生安樂。謂之情存淨穢可乎。定心專心者。永明謂",
    "X22n0424_003:0663c05": "九品上下。不出二心。一者定心。如修定習觀。上品",
    "X22n0424_003:0663c06": "上生。二者專心。如但念名號。得成末品。今謂既云",
    "X22n0424_003:0663c07": "但念。但之一字。正唯得事。未得理故。",
    "X22n0424_003:0663c08": "【疏】故知古云愚人求淨業者。非唯不指理之一心。",
    "X22n0424_003:0663c09": "亦復不指事一心故。",
    "X22n0424_003:0663c10": "【鈔】古德謂有參禪不靈。遽變前因。朝暮掐數珠。求",
    "X22n0424_003:0663c11": "淨業。又云念幾聲佛。欲免閻老子手中鐵棒。乃愚",
    "X22n0424_003:0663c12": "人所為。執此語者。遂生疑謗。不知此為參禪志不",
    "X22n0424_003:0663c13": "歸一。輒自改途者說。非呵淨業故。但言愚人朝暮",
    "X22n0424_003:0663c14": "掐數珠。求淨業。不言愚人朝暮一心不亂求淨業",
    "X22n0424_003:0663c15": "也。觀經云。但聞佛及二菩薩名。能滅無量生死之",
    "X22n0424_003:0663c16": "罪。何況憶念。憶念者。且指事一心也。則知事一。已",
    "X22n0424_003:0663c17": "非愚人。何況理一。",
    "X22n0424_003:0663c18": "【疏】故知修淨業人。復業餘行。非唯不知理一。尚未",
    "X22n0424_003:0663c19": "能持事一心故。",
    "X22n0424_003:0663c20": "【鈔】念念念佛。更無雜念。是名一心。一心念佛。又一",
    "X22n0424_003:0663c21": "心修餘種種法門。是二心也。夫無雜念者。止得事",
    "X22n0424_003:0663c22": "之一心。今且未能。何況理一。故念佛者。守志不二。",
    "X22n0424_003:0663c23": "勿因三昧難成。而輒改修餘行。先儒有言。不可以",
    "X22n0424_003:0663c24": "仁之難熟。而甘為他道之有成。此之謂也。",
    "X22n0424_003:0664a01": "【疏】又此四字。若離合釋之。則相即。故名一心。相非。",
    "X22n0424_003:0664a02": "故名不亂。",
    "X22n0424_003:0664a03": "【鈔】相即者。即空即假即中。則如前所明。此能念所",
    "X22n0424_003:0664a04": "念。即有而無。即無而有。二邊叵得。中亦不存。三德",
    "X22n0424_003:0664a05": "渾然。不可分別。是名一心。相非者。假非是空。空非",
    "X22n0424_003:0664a06": "是假。中非假空。則能念所念雙亡。成般若德。能念",
    "X22n0424_003:0664a07": "所念雙立。成解脫德。俱存俱泯。顯乎中道。成法身",
    "X22n0424_003:0664a08": "德。三德歷然。不可混雜。是名不亂。",
    "X22n0424_003:0664a09": "【疏】又此一心不亂。亦分五教。今不敘者。以正指頓",
    "X22n0424_003:0664a10": "圓故。",
    "X22n0424_003:0664a11": "【鈔】亦分五教者。以蓮分九品。則小大淺深。自有差",
    "X22n0424_003:0664a12": "等。如小教以繇心造業而感前境為一心。始教以",
    "X22n0424_003:0664a13": "阿賴耶識所變為一心。終教以識境如夢。唯如來",
    "X22n0424_003:0664a14": "藏為一心。頓教以染淨俱泯為一心。圓教以總該",
    "X22n0424_003:0664a15": "萬有即是一心。而佛說此經。本為下凡眾生。但念",
    "X22n0424_003:0664a16": "佛名。徑登不退。直至成佛。正屬頓圓。又二乘種不",
    "X22n0424_003:0664a17": "生。故略前三。不復分五。天台四教例此。",
    "X22n0424_003:0664a18": "【疏】又此事理二持。起信中具有此意。",
    "X22n0424_003:0664a19": "【鈔】論云。專念阿彌陀佛。即得往生者。此雙含事理",
    "X22n0424_003:0664a20": "而言也。次云若念彼佛真如法身。又云雖念亦無",
    "X22n0424_003:0664a21": "能念可念。皆指理一心也。",
    "X22n0424_003:0664a22": "【疏】又此事理二持。即顯密二意。",
    "X22n0424_003:0664a23": "【鈔】四字名號。全皆梵語。但念不忘。與持呪同。是名",
    "X22n0424_003:0664a24": "曰密。且念且參。觀心究理。是名曰顯。為門少異。歸",
    "X22n0424_003:0664b01": "元則同。顯密圓通。事理無礙。",
    "X22n0424_003:0664b02": "【疏】又此事理二持。雖上詳分勝劣。有專事者。有專",
    "X22n0424_003:0664b03": "理者。機亦互通。不必疑阻。",
    "X22n0424_003:0664b04": "【鈔】此恐僅能事念者。自疑理性不明。所為無益。故",
    "X22n0424_003:0664b05": "言事得通理。以決其疑。大勢至圓通章云。不假方",
    "X22n0424_003:0664b06": "便。自得心開。空谷云。不參念佛是誰。直爾純一念",
    "X22n0424_003:0664b07": "去。亦有悟日。是也。又恐唯勤理念者。自疑稱佛名",
    "X22n0424_003:0664b08": "少。或致落空。故言理得通事。以決其疑。念念理一。",
    "X22n0424_003:0664b09": "是念念彌陀也。其為稱名。不亦大乎。是故攝心體",
    "X22n0424_003:0664b10": "心。兩種念佛。事理互通。本不二故。",
    "X22n0424_003:0664b11": "【疏】又此事理二持。或漸進。或頓入。亦隨機不定。",
    "X22n0424_003:0664b12": "【鈔】漸進者。根稍鈍人。先勤事持。後漸究理。若根性",
    "X22n0424_003:0664b13": "大利。徑就理持。故名頓入。作用小殊。及其成功一也。",
    "X22n0424_003:0664b14": "【疏】又一心不亂下。有本加專持名號二十一字。今",
    "X22n0424_003:0664b15": "所不用。以文義不安故。仍依古本不加。而以即是",
    "X22n0424_003:0664b16": "多善福之意。言外補入。斯為允當。",
    "X22n0424_003:0664b17": "【鈔】文義不安者。上文已有執持名號四字。不可更",
    "X22n0424_003:0664b18": "著專持名號一句。上下重復。不成文義。舊傳此二",
    "X22n0424_003:0664b19": "十一字。是襄陽石刻。當知是前人解經之語。襄本",
    "X22n0424_003:0664b20": "訛入正文。混書不別耳。善文義者。當自見得。",
    "X22n0424_003:0664b21": "【疏】稱理。則自性非憶非忘。是執持義。非今非昨。是",
    "X22n0424_003:0664b22": "七日義。非一非多。是一心義。非定非亂。是不亂義。",
    "X22n0424_003:0664b23": "【鈔】本無生滅。何有憶忘。體絕去來。誰成今昨。一亦",
    "X22n0424_003:0664b24": "不為一。多尚奚存。定且無定形。亂將安寄。如斯會",
    "X22n0424_003:0664c01": "得。終日念佛。終日念心。終日念心。終日無念。即心",
    "X22n0424_003:0664c02": "即佛。非佛非心。是則名為真念佛者。",
    "X22n0424_003:0664c03": "佛說阿彌陀經疏鈔卷第三"
}