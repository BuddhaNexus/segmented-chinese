{
    "X05n0229_006:0308a13": "大方廣佛華嚴經普賢行願品別行疏鈔卷第六",
    "X05n0229_006:0308a14": "敕太原府大崇福寺沙門澄觀撰別行疏",
    "X05n0229_006:0308a15": "圭峯草堂寺沙門宗密述隨疏鈔",
    "X05n0229_006:0308a16": "△疏二偈頌二一標舉。",
    "X05n0229_006:0308a17": "爾時普賢菩薩摩訶薩欲重宣此義普觀十方而說",
    "X05n0229_006:0308a18": "偈言。",
    "X05n0229_006:0308a19": "○鈔自下第二爾時普賢下後彰頌偈於中初言",
    "X05n0229_006:0308a20": "重宣者重頌之意總有其四一為後來不聞欲令",
    "X05n0229_006:0308a21": "得聞故二為未悟之者重聞令悟解故三為長行",
    "X05n0229_006:0308a22": "文略以偈廣之令易曉會故四為結句受持文稍",
    "X05n0229_006:0308a23": "易故有斯四意故重頌之。",
    "X05n0229_006:0308a24": "△疏二正頌三一頌正示普因二一別頌前十門",
    "X05n0229_006:0308b01": "文但有七後三合故文八一頌禮敬諸佛。",
    "X05n0229_006:0308b02": "所有十方世界中三世一切人師子我以清淨身語",
    "X05n0229_006:0308b03": "意一切徧禮盡無餘普賢行願威神力普現一切如",
    "X05n0229_006:0308b04": "來前一身復現剎塵身一一徧禮剎塵佛。",
    "X05n0229_006:0308b05": "○鈔初二句頌所禮次一句頌能禮次句明周徧",
    "X05n0229_006:0308b06": "次句辯徧因後三句別顯禮相謂一一佛所各有",
    "X05n0229_006:0308b07": "多身一一己身能起多禮故晉經云一一如來所",
    "X05n0229_006:0308b08": "一切剎塵禮。",
    "X05n0229_006:0308b09": "△疏二頌稱讚如來。",
    "X05n0229_006:0308b10": "於一塵中塵數佛各處菩薩眾會中無盡法界塵亦",
    "X05n0229_006:0308b11": "然深信諸佛皆充滿各以一切音聲海普出無盡妙",
    "X05n0229_006:0308b12": "言辭盡於未來一切劫讚佛甚深功德海。",
    "X05n0229_006:0308b13": "○鈔稱讚二偈中前偈明所讚唯深信二字屬能",
    "X05n0229_006:0308b14": "讚因後偈全顯能讚於中前半偈明讚相次一句",
    "X05n0229_006:0308b15": "明讚時末後一句正明稱讚。",
    "X05n0229_006:0308b16": "△疏三頌廣修供養。",
    "X05n0229_006:0308b17": "以諸最勝妙華鬘妓樂塗香及傘蓋如是最勝莊嚴",
    "X05n0229_006:0308b18": "具我以供養諸如來最勝衣服最勝香末香燒香與",
    "X05n0229_006:0308b19": "燈燭一一皆如妙高聚我悉供養諸如來我以廣大",
    "X05n0229_006:0308b20": "勝解心深信一切三世佛悉以普賢行願力普徧供",
    "X05n0229_006:0308b21": "養諸如來。",
    "X05n0229_006:0308b22": "疏此中唯說本行供養不頌校量法供養勝豈得",
    "X05n0229_006:0308b23": "唯舉劣供養耶明知長行校量本行。○鈔供養中",
    "X05n0229_006:0308b24": "三偈初二偈前三句標所供具後一句正申供養",
    "X05n0229_006:0308c01": "後偈中除一切三世佛五字是所供境末後一句",
    "X05n0229_006:0308c02": "正申供養餘皆能供因。",
    "X05n0229_006:0308c03": "△疏四頌懺除業障。",
    "X05n0229_006:0308c04": "我昔所造諸惡業皆由無始貪恚癡從身語意之所",
    "X05n0229_006:0308c05": "生一切我今皆懺悔。",
    "X05n0229_006:0308c06": "○鈔四懺悔偈中初句標所懺業次句明造業因",
    "X05n0229_006:0308c07": "次句指造業具末後句正申懺悔。",
    "X05n0229_006:0308c08": "△疏五頌隨喜功德。",
    "X05n0229_006:0308c09": "十方一切諸眾生二乘有學及無學一切如來與菩",
    "X05n0229_006:0308c10": "薩所有功德皆隨喜。",
    "X05n0229_006:0308c11": "○鈔次隨喜偈中前三句餘四字明所隨喜後三",
    "X05n0229_006:0308c12": "字明能隨喜前中初句有情次句二乘後句大乘",
    "X05n0229_006:0308c13": "就初句中前四字通標一切後三字正顯有情。",
    "X05n0229_006:0308c14": "△疏六頌請轉法輪。",
    "X05n0229_006:0308c15": "十方所有世間燈最初成就菩提者我今一切皆勸",
    "X05n0229_006:0308c16": "請轉於無上妙法輪。",
    "X05n0229_006:0308c17": "○鈔次請轉法輪偈中前二句標所勸請次一句",
    "X05n0229_006:0308c18": "正明勸請後一句明所請事。",
    "X05n0229_006:0308c19": "△疏七頌請佛住世。",
    "X05n0229_006:0308c20": "諸佛若欲示涅槃我悉至誠而勸請惟願久住剎塵",
    "X05n0229_006:0308c21": "劫利樂一切諸眾生。",
    "X05n0229_006:0308c22": "○鈔請佛住世偈中初句標所請次句正明勸請",
    "X05n0229_006:0308c23": "下二句申勸請意於中初句明住所經時下句述",
    "X05n0229_006:0308c24": "所為事。",
    "X05n0229_006:0309a01": "△疏八合頌後三。△以後三行皆回向故八九但",
    "X05n0229_006:0309a02": "是回向別義。△八隨佛學是向菩提通於二利九",
    "X05n0229_006:0309a03": "順眾生是向眾生一向利他。△故此三門不相捨",
    "X05n0229_006:0309a04": "離。△文二一合頌三門二頌願生淨土初中三一",
    "X05n0229_006:0309a05": "總標回向二別頌三門三結歸回向彌顯三門皆",
    "X05n0229_006:0309a06": "回向也。△今初以該八九故不依前次。",
    "X05n0229_006:0309a07": "△疏文三一總標回向。",
    "X05n0229_006:0309a08": "所有禮讚供養佛請佛住世轉法輪隨喜懺悔諸善",
    "X05n0229_006:0309a09": "根。",
    "X05n0229_006:0309a10": "△疏牒前所回善根也八九二門屬回向故但牒",
    "X05n0229_006:0309a11": "前七。",
    "X05n0229_006:0309a12": "△回向眾生及佛道。",
    "X05n0229_006:0309a13": "疏正明迴向也。△略舉二處實際離相徧該於二",
    "X05n0229_006:0309a14": "在無盡中。",
    "X05n0229_006:0309a15": "△疏二別頌三門即分為三雖同回向長行既開",
    "X05n0229_006:0309a16": "故略標別義。△文三一頌隨如來學。",
    "X05n0229_006:0309a17": "我隨一切如來學修習普賢圓滿行供養過去諸如",
    "X05n0229_006:0309a18": "來及與現在十方佛未來一切天人師一切意樂皆",
    "X05n0229_006:0309a19": "圓滿我願普隨三世學速得成就大菩提。",
    "X05n0229_006:0309a20": "○鈔頌隨佛學中初句標示次四句正明隨學次",
    "X05n0229_006:0309a21": "一句示隨學所因次一句結成隨學後一句隨學",
    "X05n0229_006:0309a22": "意言天人師者天者名晝天上晝長夜短是故名",
    "X05n0229_006:0309a23": "天又天者名無愁惱常受快樂是故名天又天者",
    "X05n0229_006:0309a24": "名為燈明能破黑暗而為大明是故名天亦以能",
    "X05n0229_006:0309b01": "破惡業黑暗得於善業而生天上是故名天又天",
    "X05n0229_006:0309b02": "者名吉以吉祥故得名為天又天者名日日有光",
    "X05n0229_006:0309b03": "明故名曰為天以是義故名為天也人者名曰能",
    "X05n0229_006:0309b04": "多思慮又人者身口柔軟又人者名有慢又人者",
    "X05n0229_006:0309b05": "能破慢善男子諸佛雖為一切眾生無上大師然",
    "X05n0229_006:0309b06": "經中說為天人師何以故善男子諸眾生中唯天",
    "X05n0229_006:0309b07": "與人能發阿耨多羅三藐三菩提心能修十善業",
    "X05n0229_006:0309b08": "道能得須陀洹果斯陀含果阿那含果阿羅漢果",
    "X05n0229_006:0309b09": "辟支佛道得阿耨多羅三藐三菩提等故號佛為",
    "X05n0229_006:0309b10": "天人師也。",
    "X05n0229_006:0309b11": "△疏二頌恒順眾生。",
    "X05n0229_006:0309b12": "所有十方一切剎廣大清淨妙莊嚴眾會圍繞諸如",
    "X05n0229_006:0309b13": "來悉在菩提樹王下十方所有諸眾生願離憂患常",
    "X05n0229_006:0309b14": "安樂獲得甚深正法利滅除煩惱盡無餘。",
    "X05n0229_006:0309b15": "疏以順眾生即順諸佛故先舉諸佛。○鈔頌順生",
    "X05n0229_006:0309b16": "行中先經文後疏釋前中初偈標能益之尊後偈",
    "X05n0229_006:0309b17": "顯為生啟願前中初二句標所依淨剎下二句顯",
    "X05n0229_006:0309b18": "能依眾會後偈中初句所順生下三句申願意於",
    "X05n0229_006:0309b19": "中初句離憂常安次句獲深法利後句滅除煩惱",
    "X05n0229_006:0309b20": "也。△疏又佛坐樹下為化眾生。△故晉譯云如來",
    "X05n0229_006:0309b21": "坐道場菩薩眾充滿令十方眾生除滅諸煩惱明",
    "X05n0229_006:0309b22": "知不相違。○鈔疏文有二先釋通外難後結歸本",
    "X05n0229_006:0309b23": "意前中先釋通後引證前中以有外難云本明順",
    "X05n0229_006:0309b24": "生何先舉佛故疏釋云以順眾生即順諸佛等。",
    "X05n0229_006:0309c01": "△疏三頌前回向前略今廣。△此下大願亦是伽陀。",
    "X05n0229_006:0309c02": "△回向與願大同小異異者謂回向要有所回善根",
    "X05n0229_006:0309c03": "發願無善亦可要誓言大同者十回向位大願為",
    "X05n0229_006:0309c04": "體總願別願皆回向故。△今此即是回向大願。○",
    "X05n0229_006:0309c05": "鈔三頌前回向者即我為菩提修行時下三十偈於",
    "X05n0229_006:0309c06": "中三一會通長行二會通初地三解釋本文今初",
    "X05n0229_006:0309c07": "疏亦是伽陀者梵云祇夜此云重頌謂頌長行也",
    "X05n0229_006:0309c08": "如前偈等梵云伽陀此云諷誦謂孤起諷讚非頌",
    "X05n0229_006:0309c09": "前文然此十願若以頌前回向則是祇夜若以長",
    "X05n0229_006:0309c10": "行文中無別十大願之文即是伽陀故云亦也亦",
    "X05n0229_006:0309c11": "者非全一向疏總願別願者如願成就佛菩提為",
    "X05n0229_006:0309c12": "總願也於中自利利他不同為別願也是回向大",
    "X05n0229_006:0309c13": "願者十回向既是大願之回向故知大願是回向",
    "X05n0229_006:0309c14": "之大願。△疏文有十願全同初地但次不同彼中",
    "X05n0229_006:0309c15": "次者一供養願二受持願三轉法輪願四修行二",
    "X05n0229_006:0309c16": "利五成熟眾生六承事七淨土八不離九利益十",
    "X05n0229_006:0309c17": "成正覺今次如經。○鈔文有十願下二會通初地",
    "X05n0229_006:0309c18": "也即初地中金剛藏菩薩為解脫月菩薩說初地",
    "X05n0229_006:0309c19": "十願第四校量勝德分三門之第一勝願也今依",
    "X05n0229_006:0309c20": "彼疏文前以五對十門釋之一名體對名者是總",
    "X05n0229_006:0309c21": "云願者是希求義別有十名依經依梁攝論列與",
    "X05n0229_006:0309c22": "此名同但次第異今依彼次標列後釋即依當文",
    "X05n0229_006:0309c23": "瑜伽及諸攝論名雖小異義亦全同體者剋性即",
    "X05n0229_006:0309c24": "以信欲勝解三為自性若取所依悲智相導即後",
    "X05n0229_006:0310a01": "得智為體二修證對修者初七修始次二修熟後",
    "X05n0229_006:0310a02": "一修成也證者地前引發初地齊證三行位對行",
    "X05n0229_006:0310a03": "者初二自利次五利他八自利滿九利他滿十二",
    "X05n0229_006:0310a04": "利果若約通論十皆二利位者通論即初地所得",
    "X05n0229_006:0310a05": "也彼是初地之文故作此配若就此中十願即初",
    "X05n0229_006:0310a06": "後圓融不局定位四因果對前九求因後一求果",
    "X05n0229_006:0310a07": "五立意圓融對立意者所以但說十者以攝二嚴",
    "X05n0229_006:0310a08": "二利因果行位無不周故又表無盡故故云一一",
    "X05n0229_006:0310a09": "皆攝阿僧祇願圓融者以稱性故一願之中具一",
    "X05n0229_006:0310a10": "切願即入重重如常所辨六相圓融正在此文也",
    "X05n0229_006:0310a11": "故世親菩薩言六相者總相別相同相異相成相",
    "X05n0229_006:0310a12": "壞相總者是根本法以初一法無不攝故別者餘",
    "X05n0229_006:0310a13": "九法別依止本滿彼本故同者斯法同名法故異",
    "X05n0229_006:0310a14": "者增相故諸法漸增故成者略說故攬九緣以成",
    "X05n0229_006:0310a15": "一略也壞者廣說故分一作九九外無一此九因",
    "X05n0229_006:0310a16": "緣各住自相不相成也猶如梁柱等共成一舍總",
    "X05n0229_006:0310a17": "則一舍別則諸緣同則互不相違異則諸緣不同",
    "X05n0229_006:0310a18": "成則諸緣辦果壞則各住自法凡舉一法皆六相",
    "X05n0229_006:0310a19": "圓融又華嚴第三祖康藏國師為則天皇帝指金",
    "X05n0229_006:0310a20": "師子說六相圓融如彼金師子章也彼經文有二",
    "X05n0229_006:0310a21": "別一正顯十願彰自勤行二明十盡句與眾生共",
    "X05n0229_006:0310a22": "初中四一總標二別列三總結四攝眷屬初中地",
    "X05n0229_006:0310a23": "經云佛子菩薩住此歡喜地能成就如是大誓願",
    "X05n0229_006:0310a24": "如是大勇猛如是大作用釋曰能成就言該下三",
    "X05n0229_006:0310b01": "句初句始起要期次句方便起行謂成彼一一願",
    "X05n0229_006:0310b02": "中所作方便皆勇猛故後句願道行成謂如供養",
    "X05n0229_006:0310b03": "佛便能供故餘九例知此願亦即行稱願行故非",
    "X05n0229_006:0310b04": "如凡夫空有要期是以總言能成就也以總該別",
    "X05n0229_006:0310b05": "十願皆有此三也二別列十願者一一願中文各",
    "X05n0229_006:0310b06": "有四皆初四字總標起願云又發大願此四字九",
    "X05n0229_006:0310b07": "願皆有唯初供養一願以近標文故無也二顯願",
    "X05n0229_006:0310b08": "行相十願各別然與此經文異義同下隨文引之",
    "X05n0229_006:0310b09": "會釋三彰願德能十願皆云廣大徧法界究竟如",
    "X05n0229_006:0310b10": "虗空四明願分齊十願皆云一切劫數無有休息",
    "X05n0229_006:0310b11": "此段雖十願文同而所作各異應云供養無有休",
    "X05n0229_006:0310b12": "息等不似第三段文義皆同也就初後二段文通",
    "X05n0229_006:0310b13": "義局第三德能文義俱通十願皆有廣大等德故",
    "X05n0229_006:0310b14": "三總結云佛子住此歡喜地發如是大誓願等三",
    "X05n0229_006:0310b15": "句全同標文也四攝眷屬云以此十願為首滿足",
    "X05n0229_006:0310b16": "百萬阿僧祇大願然此經但有第二別願中之行",
    "X05n0229_006:0310b17": "相文義無餘三段以此須知彼經中願與此大同",
    "X05n0229_006:0310b18": "小異之意故略標釋勿厭異端疏今次如經者依",
    "X05n0229_006:0310b19": "此經次第解釋本文也但隨義便會於彼經。",
    "X05n0229_006:0310b20": "△疏文二一別發大願十一受持願。",
    "X05n0229_006:0310b21": "我為菩提修行時一切趣中成宿命常得出家修淨",
    "X05n0229_006:0310b22": "戒無垢無破無穿漏天龍夜叉鳩槃茶乃至人與非",
    "X05n0229_006:0310b23": "人等所有一切眾生語悉以諸音而說法。",
    "X05n0229_006:0310b24": "疏亦名護法願故十地經云願受一切佛法輪願",
    "X05n0229_006:0310c01": "攝一切佛菩提願護一切諸佛教願持一切諸佛法。",
    "X05n0229_006:0310c02": "△今文初句攝菩提。△次句持佛法。△次二句護佛",
    "X05n0229_006:0310c03": "教修行戒行為護行故。△破穿之義已見上文妙住",
    "X05n0229_006:0310c04": "章中。○鈔第一我為下二偈明受持願即彼第二",
    "X05n0229_006:0310c05": "願也疏故十地云至一切諸佛法者此四句全寫",
    "X05n0229_006:0310c06": "彼行相之文也彼釋云但言釋云即彼疏引論釋",
    "X05n0229_006:0310c07": "也下皆準此四句皆通二利然若約能受持等說",
    "X05n0229_006:0310c08": "受謂領受攝謂攝屬護謂防護持謂住持故勝鬘",
    "X05n0229_006:0310c09": "經云攝受正法護持正法若約所受持等即一教",
    "X05n0229_006:0310c10": "二果三行四理三云護教判為行法者論云謂修",
    "X05n0229_006:0310c11": "行教法於修行時有諸障難攝護救濟故能受等",
    "X05n0229_006:0310c12": "文雖互舉義實皆通言常得出家修淨戒者家謂",
    "X05n0229_006:0310c13": "家宅以拘繫為義離煩惱縛名曰出家又在家迫",
    "X05n0229_006:0310c14": "窄猶如牢獄出家寬曠猶如虗空又智度論云孔",
    "X05n0229_006:0310c15": "雀雖有色嚴身不如鴻鶴能遠飛在家雖有五欲",
    "X05n0229_006:0310c16": "樂不如出家功德深又如心地觀經佛為智光長",
    "X05n0229_006:0310c17": "者說出家在家二種勝劣佛言出家菩薩勝於在",
    "X05n0229_006:0310c18": "家無量無邊不可為比何以故出家菩薩以正慧",
    "X05n0229_006:0310c19": "力微細觀察在家所有種種過失所謂世間一切",
    "X05n0229_006:0310c20": "舍宅積聚其中不知滿足猶如大海容受一切大",
    "X05n0229_006:0310c21": "小河水不知滿足又云在家之人心恒起妄想執",
    "X05n0229_006:0310c22": "著外境不能了真無明昏醉顛倒觸境亦常不住",
    "X05n0229_006:0310c23": "惡覺易起善心難生由妄想緣起諸煩惱因眾煩",
    "X05n0229_006:0310c24": "惱造善惡業依善惡業感五趣果如是如是生死",
    "X05n0229_006:0311a01": "不斷出家菩薩能如是觀厭離世間名真出家偈",
    "X05n0229_006:0311a02": "云出家菩薩勝在家筭分喻分莫能比在家迫窄",
    "X05n0229_006:0311a03": "如牢獄欲求解脫甚為難出家閉曠若虗空自在",
    "X05n0229_006:0311a04": "無為離繫著等又云若有男子女人一日一夜出",
    "X05n0229_006:0311a05": "家受戒二百萬劫不隨惡道以是因緣故願常得",
    "X05n0229_006:0311a06": "也疏破穿之義至妙住章中者即善財第四善友",
    "X05n0229_006:0311a07": "妙住比丘大經則名善住也此善友寄第三修行",
    "X05n0229_006:0311a08": "住也此章中說二十種戒彼疏將配回向品二十",
    "X05n0229_006:0311a09": "梵行於中第十二名不缺漏戒配第二不缺梵行",
    "X05n0229_006:0311a10": "又第二十無垢戒配第一不破梵行彼釋云若破",
    "X05n0229_006:0311a11": "四重十重猶如破器無所復用最麤重故今經云",
    "X05n0229_006:0311a12": "無垢即無垢戒又云無破即不破梵行無穿漏即",
    "X05n0229_006:0311a13": "不缺漏戒雖加穿字無缺字而穿與缺義亦不殊",
    "X05n0229_006:0311a14": "故指彼釋此意亦同涅槃經愛見羅剎乞浮囊之",
    "X05n0229_006:0311a15": "喻也。△疏後偈願受一切佛法輪即是如來以一",
    "X05n0229_006:0311a16": "切音而說諸法令能徧受持。△故上經云能令三",
    "X05n0229_006:0311a17": "界所有聲聞者皆是如來音。",
    "X05n0229_006:0311a18": "△疏二修行二利願。",
    "X05n0229_006:0311a19": "勤修清淨波羅蜜恒不忘失菩提心滅除障垢無有",
    "X05n0229_006:0311a20": "餘一切妙行皆成就於諸惑業及魔境世間道中得",
    "X05n0229_006:0311a21": "解脫猶如蓮華不著水亦如日月不住空。",
    "X05n0229_006:0311a22": "疏於中一切妙行皆成就者此是總句謂廣大",
    "X05n0229_006:0311a23": "無量世出世間種種行故亦行方便。○鈔第二勤",
    "X05n0229_006:0311a24": "修下二偈修行二利願即彼第四也疏此是總句",
    "X05n0229_006:0311b01": "者文云一切故是總也以隨義便故不依次釋之",
    "X05n0229_006:0311b02": "下多倣此地謂廣大無量至種種行故者彼經云",
    "X05n0229_006:0311b03": "願一切菩薩行廣大無量不壞不雜論釋云廣大",
    "X05n0229_006:0311b04": "無量是世間行意明俗智之行廣從初地乃至六",
    "X05n0229_006:0311b05": "地大者七地無量者八地已上不壞不雜是出世",
    "X05n0229_006:0311b06": "間行不雜世間有漏法故不壞者冥同真性故疏",
    "X05n0229_006:0311b07": "亦行方便者彼經行中有四位行相行體行業行",
    "X05n0229_006:0311b08": "方便行方便中以六相圓融令一行具一切行為",
    "X05n0229_006:0311b09": "方便經云攝諸波羅蜜淨治諸地總相別相同相",
    "X05n0229_006:0311b10": "異相成相壞相所有菩薩行皆如實說教化一切",
    "X05n0229_006:0311b11": "令其受行心得增長今云一切妙行皆成就者文",
    "X05n0229_006:0311b12": "含彼意故指云行方便也餘三此配之在疏可見。",
    "X05n0229_006:0311b13": "△疏餘句為別初句行體即十波羅蜜除蔽清淨。",
    "X05n0229_006:0311b14": "○鈔初句行體者前云廣大無量者世出世間等",
    "X05n0229_006:0311b15": "正辯此十波羅蜜之相故此云體也明此十波羅",
    "X05n0229_006:0311b16": "蜜義略以三門分別一釋名義二明體性三問答",
    "X05n0229_006:0311b17": "廣略初中又二先釋總名後釋別名今初十即是",
    "X05n0229_006:0311b18": "數波羅蜜者此云到彼岸也以生死為此岸煩惱",
    "X05n0229_006:0311b19": "妄念為中流真空之際為彼岸也故賁疏云由無",
    "X05n0229_006:0311b20": "正智住生死岸溺煩惱流起惑造業輪回無極但",
    "X05n0229_006:0311b21": "令修無相慧照五蘊空名離此岸妄念永寂是越",
    "X05n0229_006:0311b22": "中流證法性如是到彼岸又唯識論以現起苦集",
    "X05n0229_006:0311b23": "為此岸未起苦集為河流菩提涅槃為彼岸六度",
    "X05n0229_006:0311b24": "為船筏以行人五蘊假者為所度又智度論中有",
    "X05n0229_006:0311c01": "三義一以生死為此岸菩提為彼岸一切如來皆",
    "X05n0229_006:0311c02": "從生死此岸越四流之大河到菩提之彼岸此約",
    "X05n0229_006:0311c03": "果解二以有相為此岸無相為彼岸此約心釋三",
    "X05n0229_006:0311c04": "以六蔽為此岸六度為彼岸此約行釋唯識第九",
    "X05n0229_006:0311c05": "要七最勝之所攝受方可建立波羅蜜名一安住",
    "X05n0229_006:0311c06": "最勝謂要安住菩薩種性二依止最勝謂要依止",
    "X05n0229_006:0311c07": "大菩提心三意樂最勝謂要悲愍一切有情四事",
    "X05n0229_006:0311c08": "業最勝謂要具行一切事業五巧便最勝謂要無",
    "X05n0229_006:0311c09": "相智所攝受六回向最勝謂要回向無上菩提七",
    "X05n0229_006:0311c10": "清淨最勝謂要不為二障間雜若非此七所攝受",
    "X05n0229_006:0311c11": "者不得名為到彼岸也後釋別名一布施者運心",
    "X05n0229_006:0311c12": "廣大名之為布輟己惠人名之為施施有三種一",
    "X05n0229_006:0311c13": "財施二法施三無畏施財施者瑜伽論云又諸菩",
    "X05n0229_006:0311c14": "薩所有財物若多若少無不運心先施一切後來",
    "X05n0229_006:0311c15": "求者如取自財菩薩與時還如彼物見來求者終",
    "X05n0229_006:0311c16": "不嗤笑亦不輕弄亦不令其心生赧愧亦不嚬蹙",
    "X05n0229_006:0311c17": "舒顏平施前笑先言終不稽留疾疾而施不積聚",
    "X05n0229_006:0311c18": "施謂諸菩薩不於長時漸漸積集聚多財物然後",
    "X05n0229_006:0311c19": "頓施見積集施其施有罪見隨得施其施無罪無",
    "X05n0229_006:0311c20": "畏施者謂他有恐怖種種難事菩薩方便救脫令",
    "X05n0229_006:0311c21": "離怖畏或於禽獸等諸有情所不為惱害令離怖",
    "X05n0229_006:0311c22": "畏如是種種名無畏施言法施者謂以正法為人",
    "X05n0229_006:0311c23": "演說於諸施中法施為最也二淨戒者防非止惡",
    "X05n0229_006:0311c24": "名之為戒於戒不犯名之為淨此亦三種一攝律",
    "X05n0229_006:0312a01": "儀戒謂斷一切惡法也二攝善法戒謂修一切善",
    "X05n0229_006:0312a02": "法也三饒益有情戒以無罪樂普利眾生也如攝",
    "X05n0229_006:0312a03": "論說由攝律儀戒能建立菩薩行由攝善法戒能",
    "X05n0229_006:0312a04": "廣集佛法由饒益有情戒能無罪利益也三忍辱",
    "X05n0229_006:0312a05": "者他人加惡名之為辱能安受之名之為忍此亦",
    "X05n0229_006:0312a06": "三種一耐怨害忍由大悲心不捨有情於怨害等",
    "X05n0229_006:0312a07": "忍受不恚二安受苦忍謂修行時若遇寒熱饑渴",
    "X05n0229_006:0312a08": "等苦安住忍受不生退轉三諦察法忍謂審諦觀",
    "X05n0229_006:0312a09": "察一切諸法無滅無生而忍證也當知此忍能與",
    "X05n0229_006:0312a10": "前二為依止處由達諸法無生滅等方能堪忍怨",
    "X05n0229_006:0312a11": "害等苦也四精進者勇捍無退名之為進萬行不",
    "X05n0229_006:0312a12": "雜名之為精此亦三種一被甲精進猶如猛將身",
    "X05n0229_006:0312a13": "被甲冑能摧怨敵無退屈心菩薩亦爾被精進甲",
    "X05n0229_006:0312a14": "積集萬行降四魔怨二攝善精進謂修習善法進",
    "X05n0229_006:0312a15": "取無倦三利樂有情精進於饒益有情事不生疲",
    "X05n0229_006:0312a16": "厭五禪定者新譯云靜慮專注一境名禪攝心不",
    "X05n0229_006:0312a17": "亂名定念慮澄寂故名靜慮亦有三種一安住靜",
    "X05n0229_006:0312a18": "慮謂心住現法樂也安住此中輕安適悅受用法",
    "X05n0229_006:0312a19": "樂無厭倦故二引發靜慮謂依此定引發六通諸",
    "X05n0229_006:0312a20": "所思事悉皆成滿三辦事靜慮謂依此定成辦利",
    "X05n0229_006:0312a21": "樂有情之事如以定力止息饑饉等六智慧者決",
    "X05n0229_006:0312a22": "斷名智揀擇名慧此亦三種一生空無分別慧謂",
    "X05n0229_006:0312a23": "證生空人無我理二法空無分別慧謂證法空法",
    "X05n0229_006:0312a24": "無我理也三俱空無分別慧謂證二空空無我理",
    "X05n0229_006:0312b01": "七方便者攝化自在應變隨時善離過非名為方",
    "X05n0229_006:0312b02": "便此有二種一回向方便善巧以前六度所集善",
    "X05n0229_006:0312b03": "根共諸有情回求無上正等菩提二拔濟方便善",
    "X05n0229_006:0312b04": "巧謂一一皆為拔濟諸有情故前般若德後大悲",
    "X05n0229_006:0312b05": "德八願者專心向樂樂求不退名願此亦二種一",
    "X05n0229_006:0312b06": "求菩提願二利樂他願九力者有勝堪能不可屈",
    "X05n0229_006:0312b07": "伏名力此亦二種一思擇力可作不可作等二修",
    "X05n0229_006:0312b08": "習力謂修萬行時不退不屈由此二力令前六度",
    "X05n0229_006:0312b09": "無間無斷長時現行十智者決斷諸法能善了知",
    "X05n0229_006:0312b10": "名之為智此亦二種一受用法樂智由施等度成",
    "X05n0229_006:0312b11": "立此智後由此智成立施等如是自在名受用法",
    "X05n0229_006:0312b12": "樂二成就有情智由此妙智能正了知施戒忍等",
    "X05n0229_006:0312b13": "饒益有情也故攝論云由施能攝受有情由戒能",
    "X05n0229_006:0312b14": "不害有情不生瞋故由忍遭苦能受由勤能助他",
    "X05n0229_006:0312b15": "有情所作善事由定未定者令定也為未得定諸",
    "X05n0229_006:0312b16": "有情說行相方便令彼有情成辦此定由慧為已",
    "X05n0229_006:0312b17": "得定者令解脫等為菩薩自己得出世間慧斷障",
    "X05n0229_006:0312b18": "得解脫已廣為一切已得定者說遠離世間解脫",
    "X05n0229_006:0312b19": "功德不令依定求有忻上令依已得上地勝定遠",
    "X05n0229_006:0312b20": "起加行引出世間慧即斷障解脫故名成熟有情",
    "X05n0229_006:0312b21": "也上來略釋十度別名竟二出十度體者初施以",
    "X05n0229_006:0312b22": "善十一中無貪及助成無貪者同時二十一法并",
    "X05n0229_006:0312b23": "三業總為施度體此即總相出體也若以剋性相",
    "X05n0229_006:0312b24": "應眷屬等子細出體廣如論中也二戒度以遍行",
    "X05n0229_006:0312c01": "中善性無表思在大乘者為體若約同時相應者",
    "X05n0229_006:0312c02": "總二十一法及所起三業總為戒度體也三忍辱",
    "X05n0229_006:0312c03": "以無瞋精進審慧及同時二十一法三業為忍度",
    "X05n0229_006:0312c04": "體也若不得無瞋即遇怨害等時即便退屈不能",
    "X05n0229_006:0312c05": "忍也若無審慧遇諸境界不能忍可即便退屈故",
    "X05n0229_006:0312c06": "以審慧為體即三慧中思修二慧也聞慧行相麤",
    "X05n0229_006:0312c07": "劣無忍義故不取之也又若無精進在懷即遇寒",
    "X05n0229_006:0312c08": "熱等苦亦不能忍受故忍約勝以無瞋審慧精進",
    "X05n0229_006:0312c09": "為其自體也四精進即以自名相應二十一法同",
    "X05n0229_006:0312c10": "時三業為體也五靜慮即以別境中定數內等引",
    "X05n0229_006:0312c11": "定及同時二十一法為體此定及第六慧不通三",
    "X05n0229_006:0312c12": "業體也六後五度皆以本後二智及相應二十一",
    "X05n0229_006:0312c13": "法為體故唯識論云後五皆以擇法為體說是本",
    "X05n0229_006:0312c14": "後智故問五中幾是根本幾是後得答第六唯根",
    "X05n0229_006:0312c15": "本攝後四皆後得智收此約十度解若說六度者",
    "X05n0229_006:0312c16": "即第六慧度通根本後得智也上來總是出十度",
    "X05n0229_006:0312c17": "體竟三明問答廣略問有何所以但說十度不增",
    "X05n0229_006:0312c18": "不減耶答有三因也一者以菩薩所住地有十故",
    "X05n0229_006:0312c19": "二者以菩薩於十地中所對治重障有十種故所",
    "X05n0229_006:0312c20": "以能對治度亦有十也故此疏云以十度行淨十",
    "X05n0229_006:0312c21": "種蔽蔽即障也三者菩薩所證有十真如故度亦",
    "X05n0229_006:0312c22": "有十也問諸教多說六度今此說十何故相違答",
    "X05n0229_006:0312c23": "亦不相違何以謂開合不同更無別義也若開即",
    "X05n0229_006:0312c24": "別說後四便成其十若合之即但有前六不說後",
    "X05n0229_006:0313a01": "四問若不說後四莫攝義不盡答以後四度助成",
    "X05n0229_006:0313a02": "前六故即攝在前六中亦攝法盡也故論云方便",
    "X05n0229_006:0313a03": "善巧助施等三願助精進力助靜慮智助般若令",
    "X05n0229_006:0313a04": "修滿故言方便善巧助施等三者解深密經云於",
    "X05n0229_006:0313a05": "前三種波羅蜜多所攝有情以諸攝事方便善巧",
    "X05n0229_006:0313a06": "而攝受之安置善品是故我說方便善巧為施等",
    "X05n0229_006:0313a07": "助願助精進者彼云若諸菩薩於現法中煩惱多",
    "X05n0229_006:0313a08": "故元於修習無間無有堪能由劣意樂故下界殊",
    "X05n0229_006:0313a09": "勝故於內心住無有堪能乃至未來輕微心生故",
    "X05n0229_006:0313a10": "正願如是由此願故微薄能進故願助精進也力",
    "X05n0229_006:0313a11": "助靜慮者解深密經云若諸菩薩親近善士聽聞",
    "X05n0229_006:0313a12": "正法如理作意為因緣故轉劣意樂得勝意樂亦",
    "X05n0229_006:0313a13": "名上界勝解名力波羅蜜多由此力故於內心住",
    "X05n0229_006:0313a14": "有所堪能故說力度為定度助智助般若者經云",
    "X05n0229_006:0313a15": "若諸菩薩以能聞緣善修習故能發靜慮如是名",
    "X05n0229_006:0313a16": "智由能聞故堪能引發出世間慧故說後智是慧",
    "X05n0229_006:0313a17": "度助問何以唯具六耶答如世舟船有六法故此",
    "X05n0229_006:0313a18": "略明問答也更有餘義恐繁不述上來三段總是",
    "X05n0229_006:0313a19": "第一明行體中略說十度義竟也。△疏第三句是",
    "X05n0229_006:0313a20": "行業以十度行淨十種蔽助真如觀淨十種障故。",
    "X05n0229_006:0313a21": "○鈔第三句是行業下至十種障故言十度行可",
    "X05n0229_006:0313a22": "知也十種蔽者謂一慳貪二毀禁三瞋恚四懈怠",
    "X05n0229_006:0313a23": "五散亂六愚癡七躭滯八退屈九怯劣十昧事此",
    "X05n0229_006:0313a24": "十隱蔽妙行故以十度如次除之疏助真如觀者",
    "X05n0229_006:0313b01": "智觀真如為正道十波羅蜜為助道也故云助觀",
    "X05n0229_006:0313b02": "以淨十障十障十如義在玄談鈔中明也。△疏後偈",
    "X05n0229_006:0313b03": "行相於諸惑業得解脫者即出世間行。△及魔境界",
    "X05n0229_006:0313b04": "世間道中得解脫者即世間行。△猶如蓮華及日",
    "X05n0229_006:0313b05": "月喻雙喻二行處於世界猶如虗空亦如蓮華不",
    "X05n0229_006:0313b06": "著水故身心清淨超彼岸故。○鈔後偈行相至超",
    "X05n0229_006:0313b07": "彼岸故者地經行相之文即前所引廣大無量世",
    "X05n0229_006:0313b08": "出世間等也今此一偈前半法後半喻法中上句",
    "X05n0229_006:0313b09": "即出世間行下句即世間行解脫之言意兼上句",
    "X05n0229_006:0313b10": "出世解脫出世解脫即全超世間世間解脫即處",
    "X05n0229_006:0313b11": "之不染下半偈喻雙喻二行也亦可日月喻出世",
    "X05n0229_006:0313b12": "解脫不住空故蓮華喻世間解脫在水中故。△疏",
    "X05n0229_006:0313b13": "上之七句皆是能增長行。△第二句是所增長心",
    "X05n0229_006:0313b14": "由依此義此行亦名心增長行。△故十地云令其",
    "X05n0229_006:0313b15": "受行心得增長。○鈔上之七句至心得增長者以",
    "X05n0229_006:0313b16": "地經於此願相中科為兩段一能增長行即前行",
    "X05n0229_006:0313b17": "相等四二所增長心即此全引也以有如上諸行",
    "X05n0229_006:0313b18": "相資故增菩提心令不忘失也以取地經地論文",
    "X05n0229_006:0313b19": "勢故以諸行增長菩提心若直據此文亦可由菩",
    "X05n0229_006:0313b20": "提心而增長諸行即心是能增長行是所增長故",
    "X05n0229_006:0313b21": "離世間品云若忘失菩提心而修行諸善根者是",
    "X05n0229_006:0313b22": "為魔業又標在二千之行最初況此次云出魔境",
    "X05n0229_006:0313b23": "等義亦相扶彼文此一段文請以疏中所引地經",
    "X05n0229_006:0313b24": "及此經偈相對詳之。",
    "X05n0229_006:0313c01": "△疏三成熟眾生願。",
    "X05n0229_006:0313c02": "悉除一切惡道苦等與一切羣生樂如是經於剎塵",
    "X05n0229_006:0313c03": "劫十方利益恒無盡我常隨順諸眾生盡於未來一",
    "X05n0229_006:0313c04": "切劫恒修普賢廣大行圓滿無上大菩提。",
    "X05n0229_006:0313c05": "疏第五句為總餘句為別初句離苦因果皆離次",
    "X05n0229_006:0313c06": "句得樂乃至涅槃第三豎長第四橫徧後三句總",
    "X05n0229_006:0313c07": "結長時所成因果。△即十地經令其安住一切智",
    "X05n0229_006:0313c08": "智道。○鈔第三悉除下二偈成熟眾生願即彼第",
    "X05n0229_006:0313c09": "五也疏初句離苦至涅槃者地經先舉所化四生",
    "X05n0229_006:0313c10": "九類眾生後明所為云如是等類我皆教化令入",
    "X05n0229_006:0313c11": "佛法令斷一切世間惡趣令安住一切智智道文",
    "X05n0229_006:0313c12": "勢全似金剛經也斷世間趣即上句令入佛法即",
    "X05n0229_006:0313c13": "此下句也。",
    "X05n0229_006:0313c14": "△疏四不離願。",
    "X05n0229_006:0313c15": "所有與我同行者於一切處同集會身口意業皆同",
    "X05n0229_006:0313c16": "等一切行願同修學所有益我善知識為我顯示普",
    "X05n0229_006:0313c17": "賢行常願與我同集會於我常生歡喜心。",
    "X05n0229_006:0313c18": "疏謂願於一切生處恒不離佛及諸菩薩得同",
    "X05n0229_006:0313c19": "意行故亦名心行願願不離一乘故。○鈔第四所",
    "X05n0229_006:0313c20": "有下二偈明不離願即彼第八也疏於一切生處",
    "X05n0229_006:0313c21": "恒不離佛及諸菩薩等者如不動優婆夷章中云",
    "X05n0229_006:0313c22": "其有修行善知識教諸佛世尊悉皆歡喜其有隨",
    "X05n0229_006:0313c23": "順善知識語則得近於一切智地其有能於善知",
    "X05n0229_006:0313c24": "識語無疑惑者則常值遇一切善友其有發心願",
    "X05n0229_006:0314a01": "常不離善知識者則得具足一切義利也如德生",
    "X05n0229_006:0314a02": "童子有德童女章中有其十喻顯善知識彼云復",
    "X05n0229_006:0314a03": "次善男子善知識者長諸善根譬如雪山長諸藥",
    "X05n0229_006:0314a04": "草善知識者是佛法器譬如大海吞納眾流善知",
    "X05n0229_006:0314a05": "識者是功德淨法生處譬如大海出生眾寶善知",
    "X05n0229_006:0314a06": "識者能淨菩提心譬如猛火能煉真金善知識者",
    "X05n0229_006:0314a07": "出過世法如須彌山出於大海善知識者不染世",
    "X05n0229_006:0314a08": "法譬如蓮華不著於水善知識者不受諸惡譬如",
    "X05n0229_006:0314a09": "大海不宿死屍善知識者增長白法譬如白月色",
    "X05n0229_006:0314a10": "光圓明善知識者照明法界譬如盛日照四天下",
    "X05n0229_006:0314a11": "善知識者長菩薩身譬如父母養育兒子善男子",
    "X05n0229_006:0314a12": "以要言之菩薩摩訶薩若能隨順善知識教得十",
    "X05n0229_006:0314a13": "不可說百千億那由他功德等是故願面常同會",
    "X05n0229_006:0314a14": "總又如智度論三十二云如以少湯投冰池上雖",
    "X05n0229_006:0314a15": "消少處返更成冰菩薩未入法位若遠離諸佛以",
    "X05n0229_006:0314a16": "少功德無方便力欲化眾生雖小利益返更墮落",
    "X05n0229_006:0314a17": "以是新學菩薩不應遠離諸佛也又念我未得佛",
    "X05n0229_006:0314a18": "眼如盲無異若不為佛所引導即無所趣菩薩見",
    "X05n0229_006:0314a19": "佛得種種利得大智慧隨法修行而得解脫等又",
    "X05n0229_006:0314a20": "大品云菩薩漸近薩婆若漸得身清淨心清淨相",
    "X05n0229_006:0314a21": "清淨是故不生貪瞋癡慢乃至邪見心故終不生",
    "X05n0229_006:0314a22": "母胎腹中常得化生從一佛國至於佛國成就眾",
    "X05n0229_006:0314a23": "生乃至菩提不離見佛等疏亦名心行願者以同",
    "X05n0229_006:0314a24": "心志在於一乘故即為心行願也。△疏初句為總",
    "X05n0229_006:0314b01": "同志一乘故。△餘句為別於中先三句自分行同意",
    "X05n0229_006:0314b02": "業同者平等一緣故身業同者同得如意神通故",
    "X05n0229_006:0314b03": "語業同者同說一味法故上即三輪同。△一切行願",
    "X05n0229_006:0314b04": "同者若福若智萬行皆同。△後一偈勝進同以更成",
    "X05n0229_006:0314b05": "益復顯示故。○鈔初句為總同志一乘故者地經",
    "X05n0229_006:0314b06": "總相標云願與一切菩薩同一志行釋云同志一",
    "X05n0229_006:0314b07": "乘同修萬行以此經但云同行故疏引彼文簡之",
    "X05n0229_006:0314b08": "屬一乘也一乘之義佛法大綱依香山勝鬘疏中",
    "X05n0229_006:0314b09": "聊為解釋言一乘者統收不異謂之一運載含容",
    "X05n0229_006:0314b10": "謂之乘故名一乘即一佛乘謂教理行果總名為",
    "X05n0229_006:0314b11": "乘皆有運載義故彼明一義有其十門今明前七",
    "X05n0229_006:0314b12": "一簡二名一佛乘第一非同餘二二廢二名一如",
    "X05n0229_006:0314b13": "法華經云正直捨方便但說無上道三破二名一",
    "X05n0229_006:0314b14": "謂破二乘執實之情為說究竟一乘之法四會二",
    "X05n0229_006:0314b15": "名一指小即大故如云汝等所行是菩薩道等又",
    "X05n0229_006:0314b16": "如大乘為本故五無二名一如說香積彼土無有",
    "X05n0229_006:0314b17": "二乘名字但有清淨大菩薩眾六不二名一不二",
    "X05n0229_006:0314b18": "法門泯絕無寄如無言世界外即無說無示內即",
    "X05n0229_006:0314b19": "無慮無思以為佛事一相平等寄理絕言故亦名",
    "X05n0229_006:0314b20": "一七不一名一謂一切即一一即一切一切非一",
    "X05n0229_006:0314b21": "切一亦非一一切諸法互相涉入事事無礙相入",
    "X05n0229_006:0314b22": "相即無不鎔融同一法界皆如幻故故大經云一",
    "X05n0229_006:0314b23": "即是多多即一等總一切法都是一乘然此七義",
    "X05n0229_006:0314b24": "前前淺後後深今此所取即第七稱經宗故平等",
    "X05n0229_006:0314c01": "一緣故者地經云一切菩薩平等一緣釋曰亡緣",
    "X05n0229_006:0314c02": "照境也疏得如意神通者彼經云隨意能現種種",
    "X05n0229_006:0314c03": "佛身故言同得如意神通者此即神境通具足應",
    "X05n0229_006:0314c04": "云神境智作證通也大論第六云如意通有三一",
    "X05n0229_006:0314c05": "能到二轉變三聖如意能到有四一身能飛行如",
    "X05n0229_006:0314c06": "鳥無礙二移遠令近不往而到三此沒彼現四一",
    "X05n0229_006:0314c07": "念能至轉變者大能作小一作多等改變外物自",
    "X05n0229_006:0314c08": "在能變聖如意者於不可愛不淨等物觀令可愛",
    "X05n0229_006:0314c09": "等自在通達唯佛獨有今此即是一念能至瑜伽",
    "X05n0229_006:0314c10": "論說此通有二一能變二能化變謂十八變等化",
    "X05n0229_006:0314c11": "謂無而忽有謂化身化語化境等疏一味法者唯",
    "X05n0229_006:0314c12": "說一乘無二亦無三也疏後一偈勝進者前云同",
    "X05n0229_006:0314c13": "行故名自分此云益我故名勝進也。",
    "X05n0229_006:0314c14": "△疏五供養願。",
    "X05n0229_006:0314c15": "願常面見諸如來及諸佛子眾圍繞於彼皆興廣大",
    "X05n0229_006:0314c16": "供盡未來劫無疲厭願持諸佛微妙法光顯一切菩",
    "X05n0229_006:0314c17": "提行究竟清淨普賢道盡未來劫常修習。",
    "X05n0229_006:0314c18": "疏願供勝田故。○鈔第五願常下二偈供養願彼",
    "X05n0229_006:0314c19": "第一也。△疏第三句為總興廣大供故。△大有六",
    "X05n0229_006:0314c20": "種。△一心大無疲厭故二供具大財法正行皆具足",
    "X05n0229_006:0314c21": "故財供攝在總句正行即第五六句三福田大即",
    "X05n0229_006:0314c22": "初二句四攝功德大即第七句中究竟普賢道是",
    "X05n0229_006:0314c23": "勝功德故五因大即第七句中清淨二字如空清",
    "X05n0229_006:0314c24": "淨為無常愛果及常果之因故六時大即第八句。",
    "X05n0229_006:0315a01": "○鈔大有六種者彼經行相及德能中各有三義",
    "X05n0229_006:0315a02": "通成六大顯初供養大願之義行相中三大者經",
    "X05n0229_006:0315a03": "云所謂生廣大清淨決定勝解以一切供養具恭",
    "X05n0229_006:0315a04": "敬供養一切諸佛令無有餘一心大二供具大三",
    "X05n0229_006:0315a05": "福田大然俱舍偈云由財田主異故施果差別今",
    "X05n0229_006:0315a06": "財田主三一切皆勝果即不差別也審詳德能中",
    "X05n0229_006:0315a07": "三大者經云廣大遍法界究竟如虗空盡未來際",
    "X05n0229_006:0315a08": "一攝功德大二因大無常愛果無量因故三時大",
    "X05n0229_006:0315a09": "此因得涅槃常果故以如上六大一一對今疏文",
    "X05n0229_006:0315a10": "六義即顯也疏如虗空清淨為無常愛果及常果",
    "X05n0229_006:0315a11": "之因故者即十地經六決定中第四因善決定也",
    "X05n0229_006:0315a12": "經云究竟如虗空盡未來際論云是因善決定此",
    "X05n0229_006:0315a13": "有二種一成無常愛果因如虗空依是生諸色色",
    "X05n0229_006:0315a14": "不盡故二常果因得涅槃道故故經云盡未來際",
    "X05n0229_006:0315a15": "上皆論文彼疏釋云今明此智有其二能一寂而",
    "X05n0229_006:0315a16": "常用故為無常果因用雖虧盈智無起滅如所依",
    "X05n0229_006:0315a17": "空非無常故經明此智究竟如虗空二用而常寂",
    "X05n0229_006:0315a18": "故為常果因雖涅槃永寂而智體不無若不爾將",
    "X05n0229_006:0315a19": "何窮未來際若會三身者即用為化身寂為法身",
    "X05n0229_006:0315a20": "智為報身非無常矣不同法相宗報身是有為無",
    "X05n0229_006:0315a21": "漏論云無常愛果者用適機故此上皆十地地體",
    "X05n0229_006:0315a22": "中經文疏文也彼常果因在時大中已辯也。",
    "X05n0229_006:0315a23": "△疏六利益願。",
    "X05n0229_006:0315a24": "我於一切諸有中所修福智恒無盡定慧方便及解",
    "X05n0229_006:0315b01": "脫獲諸無盡功德藏一塵中有塵數剎一一剎有難",
    "X05n0229_006:0315b02": "思佛一一佛處眾會中我見恒演菩提行。",
    "X05n0229_006:0315b03": "疏願於一切時恒作利益眾生事業無空過故亦",
    "X05n0229_006:0315b04": "名三業不空願。○鈔第六我於下二偈明利益願",
    "X05n0229_006:0315b05": "彼第九也疏三業不空者彼經總相標云願乘不",
    "X05n0229_006:0315b06": "退輪四不退中念不退也行菩薩行身語意業悉",
    "X05n0229_006:0315b07": "不唐捐。△疏前偈修福智等為不空因獲無盡藏",
    "X05n0229_006:0315b08": "是不空果。○鈔前偈至不空果者此一偈中三句",
    "X05n0229_006:0315b09": "是因一句是果。△疏謂暫見身則必定佛法暫聞",
    "X05n0229_006:0315b10": "音聲則得實智慧纔生淨信則永斷煩惱。△得如",
    "X05n0229_006:0315b11": "大藥王樹身得如如意寶身名功德藏。○鈔謂暫",
    "X05n0229_006:0315b12": "見身至如意寶身者除謂一字全是彼經文也論",
    "X05n0229_006:0315b13": "科為二一從見身至斷煩惱名作業不空三業能",
    "X05n0229_006:0315b14": "安樂故謂見身行行知佛法真實故云必定聞口",
    "X05n0229_006:0315b15": "說法能生智慧念意實德諸惑不生此但增勝而",
    "X05n0229_006:0315b16": "說三業成益不同實則互有二謂得如大下名利",
    "X05n0229_006:0315b17": "益不空二喻皆喻拔苦也一切眾生有二種苦一",
    "X05n0229_006:0315b18": "種種諸苦謂逼迫等若身若心藥王治之出現品",
    "X05n0229_006:0315b19": "云譬如雪山有藥王樹名曰善見若有見者眼得",
    "X05n0229_006:0315b20": "清淨若有聞者耳得清淨若有齅者鼻得清淨若",
    "X05n0229_006:0315b21": "有嘗者舌得清淨若有觸者身得清淨若有眾生",
    "X05n0229_006:0315b22": "取彼地土亦能為作除病利益佛子如來應正等",
    "X05n0229_006:0315b23": "覺無上藥王亦復如是能作一切饒益眾生若有",
    "X05n0229_006:0315b24": "得見如來色身眼得清淨若有得聞如來名號耳",
    "X05n0229_006:0315c01": "得清淨若有得齅如來戒香鼻得清淨若有得嘗",
    "X05n0229_006:0315c02": "如來法味舌得清淨具廣長舌解語言法若有得",
    "X05n0229_006:0315c03": "觸如來光者身得清淨究竟獲得無上法身若於",
    "X05n0229_006:0315c04": "如來生憶念者則得念佛三昧清淨若有眾生供",
    "X05n0229_006:0315c05": "養如來所經土地及塔廟者亦具善根滅除一切",
    "X05n0229_006:0315c06": "諸煩惱患得賢聖樂佛子我今告汝設有眾生見",
    "X05n0229_006:0315c07": "聞於佛業障纏覆不生信樂亦種善根無空過者",
    "X05n0229_006:0315c08": "乃至究竟入於涅槃也二貧窮苦世財法財如意",
    "X05n0229_006:0315c09": "治之言得如意寶身者此即出現品明十身相中",
    "X05n0229_006:0315c10": "第十相名如如意寶身故彼經云復次佛子譬如",
    "X05n0229_006:0315c11": "大海有大如意摩尼寶王名一切世間莊嚴藏具",
    "X05n0229_006:0315c12": "足成就百萬功德隨所住處令諸眾生災患消除",
    "X05n0229_006:0315c13": "所願滿足然此如意摩尼寶王非少福眾生所能",
    "X05n0229_006:0315c14": "得見如來身如意寶王亦復如是名為能令一切",
    "X05n0229_006:0315c15": "眾生皆悉歡喜若有見身聞名讚德悉令永離生",
    "X05n0229_006:0315c16": "死苦患假使一切世界一切眾生一時等心欲見",
    "X05n0229_006:0315c17": "如來悉令得見所願皆滿佛子佛身非是少福眾",
    "X05n0229_006:0315c18": "生所能得見唯除如來自在神力所應調伏若有",
    "X05n0229_006:0315c19": "眾生因見佛身便種善根乃至成熟為成熟故乃",
    "X05n0229_006:0315c20": "至得見如來身耳佛子是為如來身第十相即兼",
    "X05n0229_006:0315c21": "前如大藥王樹身竝喻佛身以塵沙功德積集成",
    "X05n0229_006:0315c22": "故名功德藏論主對前安樂此為利益故作此釋",
    "X05n0229_006:0315c23": "也實則藥王喻三業捨惡離苦如意喻三業進善",
    "X05n0229_006:0315c24": "得樂疏名功德藏者疏和上經文結成此經獲諸",
    "X05n0229_006:0316a01": "無盡功德藏之句也。△疏後偈利益時處謂徧於",
    "X05n0229_006:0316a02": "時處求能益法利眾生故。△十地經云願乘不退",
    "X05n0229_006:0316a03": "輪修菩薩行令見諸佛演菩提行即乘教誡輪修",
    "X05n0229_006:0316a04": "菩薩行故。",
    "X05n0229_006:0316a05": "△疏七轉法輪願。",
    "X05n0229_006:0316a06": "普盡十方諸剎海一一毛端三世海佛海及與國土",
    "X05n0229_006:0316a07": "海我徧修行經劫海一切如來語清淨一言具眾音",
    "X05n0229_006:0316a08": "聲海隨諸眾生意樂音一一流佛辯才海三世一切",
    "X05n0229_006:0316a09": "諸如來於彼無盡語言海恒轉理趣妙法輪我深智",
    "X05n0229_006:0316a10": "力普能入。",
    "X05n0229_006:0316a11": "疏亦名攝法上首願謂轉佛法輪願皆攝取而轉",
    "X05n0229_006:0316a12": "授故。○鈔第七普盡下三偈轉法輪願彼第三願",
    "X05n0229_006:0316a13": "也。△疏文中初偈轉法輪處若據有修行之言者",
    "X05n0229_006:0316a14": "合屬前段為修行處。△前已有處此中晉譯及興",
    "X05n0229_006:0316a15": "善本皆無修行故屬此段。○鈔轉法輪處者彼經",
    "X05n0229_006:0316a16": "有四節一轉處二轉時三攝法方便四轉法頓周",
    "X05n0229_006:0316a17": "今即初也彼經云願一切世界佛興於世佛應現",
    "X05n0229_006:0316a18": "之世界則是轉法輪處疏若據有修行至故屬此",
    "X05n0229_006:0316a19": "段者通伏難也難云此偈雖標剎海而結云我遍",
    "X05n0229_006:0316a20": "修行應屬前段云何判屬法輪願中通釋如疏也。",
    "X05n0229_006:0316a21": "△疏次一偈能轉圓音。○鈔次一偈能轉圓音者",
    "X05n0229_006:0316a22": "如香山國師通敘十解一云如來在日一音演暢",
    "X05n0229_006:0316a23": "隨類解生二云或以隨一方之音皆謂世尊同其",
    "X05n0229_006:0316a24": "己語三或云唯出隨根一音聞者各聞稱根別法",
    "X05n0229_006:0316b01": "四或云唯出隨法一音聞者各得所聞別法五或",
    "X05n0229_006:0316b02": "云於佛胸中有淨大種功德最勝能發清淨梵音",
    "X05n0229_006:0316b03": "聲相六或云有一無心之音若佛有心其音即定",
    "X05n0229_006:0316b04": "不能遍應一切眾音如凡夫等以佛無心定出一",
    "X05n0229_006:0316b05": "音故能普應一切眾音其猶谷響及眾樂器但有",
    "X05n0229_006:0316b06": "心者出種種聲七或云唯一圓遍之音都無宮商",
    "X05n0229_006:0316b07": "平上之異增上緣力隨感成多其猶滿月流影非",
    "X05n0229_006:0316b08": "一八或云佛有眾多音聲一切眾生所有言音莫",
    "X05n0229_006:0316b09": "非如來法輪聲攝但以無礙一即一切一切即一",
    "X05n0229_006:0316b10": "故大經云一切眾生語言法一音演說盡無餘九",
    "X05n0229_006:0316b11": "大師云言一音者乃無音也有即非一諸有體法",
    "X05n0229_006:0316b12": "皆非一故由佛無音乃曰一音佛若有音有音已",
    "X05n0229_006:0316b13": "定何能應一切音耶良為無音故能隨感出種種",
    "X05n0229_006:0316b14": "音如鐘聲等隨擊大小佛音自一聽者聞多隨類",
    "X05n0229_006:0316b15": "各各自心現故無有自心親取他境經說自心還",
    "X05n0229_006:0316b16": "取自心處處皆說唯有義故以此無音之音普應",
    "X05n0229_006:0316b17": "皆一色聲功能於理無違十又一音即一切音一",
    "X05n0229_006:0316b18": "切音即一音若非一即一切者佛演一音眾生不",
    "X05n0229_006:0316b19": "能各各領解又若非一切即一音者如來一音即",
    "X05n0229_006:0316b20": "不能普備也良以一多相即故佛演一音即普備",
    "X05n0229_006:0316b21": "也一切眾生皆有領解。△疏次二句轉法輪時第",
    "X05n0229_006:0316b22": "十一一句所轉法輪末後一句能攝方便。○鈔次",
    "X05n0229_006:0316b23": "二句轉時者文有三世之言故判為時意在會地",
    "X05n0229_006:0316b24": "經第三節彼經即以八相成道為轉法輪時疏能",
    "X05n0229_006:0316c01": "攝方便者彼經第三節也彼於八相文次後云皆",
    "X05n0229_006:0316c02": "悉往詣親近供養為眾上首受行正法釋曰供養",
    "X05n0229_006:0316c03": "則集功德方便上首下則集智慧方便此二助菩",
    "X05n0229_006:0316c04": "提法故云方便也今云我深智力普能入正同彼",
    "X05n0229_006:0316c05": "也普入即皆悉往詣也若不以深智即不能悉往",
    "X05n0229_006:0316c06": "普入故云深智力也。",
    "X05n0229_006:0316c07": "△疏八淨土願。",
    "X05n0229_006:0316c08": "我能深入於未來盡一切劫為一念三世所有一切",
    "X05n0229_006:0316c09": "劫為一念際我皆入我於一念見三世所有一切人",
    "X05n0229_006:0316c10": "師子亦常入佛境界中如幻解脫及威力。",
    "X05n0229_006:0316c11": "疏願清淨自土安立正法及能修行諸眾生。○鈔",
    "X05n0229_006:0316c12": "第八我能下二偈淨土願彼第七也疏文分二",
    "X05n0229_006:0316c13": "先標釋願名後隨文配釋前中又二先正釋願名",
    "X05n0229_006:0316c14": "後會通具闕今初文中由有清淨自土等言此須",
    "X05n0229_006:0316c15": "明三土今依諸論略釋名義於中有二先釋總名",
    "X05n0229_006:0316c16": "後明差別初中總言淨土者世界皎潔名淨即淨",
    "X05n0229_006:0316c17": "可居名土又體離障染名淨依止義邊名土言差",
    "X05n0229_006:0316c18": "別者通論淨土有其三種一常寂光土二常受用",
    "X05n0229_006:0316c19": "土三常變化土言常寂光土者亦名法性土即法",
    "X05n0229_006:0316c20": "身佛所依土也普賢觀經云釋迦牟尼佛名毗盧",
    "X05n0229_006:0316c21": "遮那其佛住處號常寂光謂法界真理不生不滅",
    "X05n0229_006:0316c22": "故名常無相無為故名寂性離垢染體常明照故",
    "X05n0229_006:0316c23": "名光依止義邊名之為土故名常寂光土問法身",
    "X05n0229_006:0316c24": "如來遍一切處何有所依土耶答唯識論云雖此",
    "X05n0229_006:0317a01": "身土體無差別而屬佛法相性異故此但約義強",
    "X05n0229_006:0317a02": "分以法界理有二種義一者覺照義即名為佛二",
    "X05n0229_006:0317a03": "者與塵沙萬德為依止義即名為土屬佛之處相",
    "X05n0229_006:0317a04": "義名身謂實相之相也屬法之處性義名土即自",
    "X05n0229_006:0317a05": "性身假分身土也二常受用土者有二一自受用",
    "X05n0229_006:0317a06": "二他受用言自受用者謂大圓鏡智淨識所現周",
    "X05n0229_006:0317a07": "圓無際眾寶莊嚴自受用身常依而住名自受用",
    "X05n0229_006:0317a08": "土問何以鏡智現此土耶答以因中有漏第八識",
    "X05n0229_006:0317a09": "能變山河大地器世間等佛位無漏轉成大圓鏡",
    "X05n0229_006:0317a10": "智還能變起自受用土與自受用佛為依止故云",
    "X05n0229_006:0317a11": "鏡智所現也言他受用土者由平等性智為他所",
    "X05n0229_006:0317a12": "變或小或大展轉精嚴他受用身依止而住問由",
    "X05n0229_006:0317a13": "平等性智現他受土者何故佛地論說鏡智所現",
    "X05n0229_006:0317a14": "耶彼論云諸佛為令地上菩薩受大法樂精進修",
    "X05n0229_006:0317a15": "行於後得智以大悲心鏡智相應淨識之上依菩",
    "X05n0229_006:0317a16": "薩業力如來與作增上緣隨其根宜現清淨土改",
    "X05n0229_006:0317a17": "轉不定據此即由鏡智所現即二論相違也答定",
    "X05n0229_006:0317a18": "不相違所以然者謂他受用佛身之與土皆是無",
    "X05n0229_006:0317a19": "垢第八識自證分中實定果色種子生起蓋以平",
    "X05n0229_006:0317a20": "等性智起大悲心擊發圓鏡智中無漏定果色種",
    "X05n0229_006:0317a21": "子而起十重他受用身土亦須由菩薩善業力感",
    "X05n0229_006:0317a22": "佛現身如來與作增上緣變起身土令十地菩薩",
    "X05n0229_006:0317a23": "受用即二論竝不相違也言變化土者由成事智",
    "X05n0229_006:0317a24": "大悲願力為未登地菩薩二乘異生所變或淨或",
    "X05n0229_006:0317b01": "穢大小不同三類化身依之而住問何故化土有",
    "X05n0229_006:0317b02": "淨穢耶答此有二說一由佛本願二由生感變由",
    "X05n0229_006:0317b03": "佛願者如阿彌陀佛往昔曾為轉輪聖王名無諍",
    "X05n0229_006:0317b04": "念於寶藏佛所發菩提心願取淨土利樂有情今",
    "X05n0229_006:0317b05": "既果滿亦現淨土釋迦牟尼如來時為大臣名曰",
    "X05n0229_006:0317b06": "寶海願攝穢土成熟有情故今果中亦處穢土言",
    "X05n0229_006:0317b07": "由生感變者由生心淨感變淨土故淨名云欲得",
    "X05n0229_006:0317b08": "淨土當淨其心等由生心濁故感變穢土如釋迦",
    "X05n0229_006:0317b09": "本願十方佛土所不容受惡業眾生悉生我國又",
    "X05n0229_006:0317b10": "心垢故眾生垢心淨故眾生淨即其義也餘義極",
    "X05n0229_006:0317b11": "多緣疏文窄不敢繁敘也疏言清淨自土者即自",
    "X05n0229_006:0317b12": "受用土如淨名云欲得淨土當淨其心等也安立",
    "X05n0229_006:0317b13": "下即他受用土如淨名云直心是菩薩淨土菩薩",
    "X05n0229_006:0317b14": "成佛時不諂眾生來生其國等也。△疏略無淨土",
    "X05n0229_006:0317b15": "之言以影在後段故。△而具淨土七種淨義。○鈔七",
    "X05n0229_006:0317b16": "種淨義者論判彼淨土願中為七種淨今疏全依",
    "X05n0229_006:0317b17": "但次第少差耳亦不須會之。△疏初偈即同體淨",
    "X05n0229_006:0317b18": "以同法性故令一多互相即入。○鈔同體淨至即",
    "X05n0229_006:0317b19": "入者彼經云願一切國土入一國土一國土入一切",
    "X05n0229_006:0317b20": "國土彼釋全是此疏文也既同法性性則融之故",
    "X05n0229_006:0317b21": "使一多相即相入相即者約體以明一即一切一",
    "X05n0229_006:0317b22": "切即一則諸法相即自在門也相入者約用以明",
    "X05n0229_006:0317b23": "一入一切一切入一則一多相容不同門也疏即",
    "X05n0229_006:0317b24": "入二字以攝十玄門之一門也言十玄門者準清",
    "X05n0229_006:0317c01": "涼國師四十二策問中具以法喻明之問云竊聞",
    "X05n0229_006:0317c02": "華嚴深義謂之十玄請列其名略申其義答云十",
    "X05n0229_006:0317c03": "表無盡一一造玄隨舉一法即具斯十謂一同時",
    "X05n0229_006:0317c04": "具足相應門如大海一滴含百川味二廣狹自在",
    "X05n0229_006:0317c05": "無礙門如經尺之鏡見千里之影三一多相容不",
    "X05n0229_006:0317c06": "同門若一室千燈光光涉入四諸法相即自在門",
    "X05n0229_006:0317c07": "如金與金色二不相離五祕密隱顯俱成門如片",
    "X05n0229_006:0317c08": "月澄空晦明相竝六微細相容安立門如瑠璃瓶",
    "X05n0229_006:0317c09": "盛多芥子七因陀羅網境界門若兩鏡互照傳耀",
    "X05n0229_006:0317c10": "相寫遞出無窮八託事顯法生解門如立象豎臂",
    "X05n0229_006:0317c11": "觸目皆道九十世隔法異成門如一夕之夢翔飛",
    "X05n0229_006:0317c12": "百年十主伴圓明具德門如北辰所居眾星同拱",
    "X05n0229_006:0317c13": "十無前後舉一全收斯為華嚴不共玄旨餘義如",
    "X05n0229_006:0317c14": "大疏明與金師子章具列也。△疏今文雖辯念劫",
    "X05n0229_006:0317c15": "圓融意取時中圓融之剎。△二有半偈明自在淨",
    "X05n0229_006:0317c16": "如摩尼珠美惡斯現自在圓通。△是故文云於一念",
    "X05n0229_006:0317c17": "見舉其佛者顯是佛土。○鈔自在淨者彼經云無",
    "X05n0229_006:0317c18": "量佛土普皆清淨彼釋全同此疏但加淨穢圓通",
    "X05n0229_006:0317c19": "故云普皆疏舉其佛者人師子即佛也佛是人中",
    "X05n0229_006:0317c20": "之師子故。△疏三有一句亦常入佛境界中者即",
    "X05n0229_006:0317c21": "是因淨。○鈔因淨者彼經云普入廣大諸佛境界",
    "X05n0229_006:0317c22": "彼釋亦同此疏也。△疏因有二種一者生因謂六",
    "X05n0229_006:0317c23": "度等如淨名說。○鈔謂六度等如淨名說者即佛",
    "X05n0229_006:0317c24": "國品初標云寶積眾生之類是菩薩佛土所以者",
    "X05n0229_006:0318a01": "何菩薩隨所化眾生而取佛土乃至云布施是菩",
    "X05n0229_006:0318a02": "薩淨土菩薩成佛時一切能捨眾生來生其國一",
    "X05n0229_006:0318a03": "也持戒是菩薩淨土菩薩成佛時行十善道滿願",
    "X05n0229_006:0318a04": "眾生來生其國二也忍辱是菩薩淨土菩薩成佛",
    "X05n0229_006:0318a05": "時三十二相莊嚴眾生來生其國三也精進是菩",
    "X05n0229_006:0318a06": "薩淨土菩薩成佛時勤修一切功德眾生來生其",
    "X05n0229_006:0318a07": "國四也禪定是菩薩淨土菩薩成佛時攝心不亂",
    "X05n0229_006:0318a08": "眾生來生其國五也智慧是菩薩淨土菩薩成佛",
    "X05n0229_006:0318a09": "時正定眾生來生其國六也。△疏二者依因此復",
    "X05n0229_006:0318a10": "有二一鏡智淨識為土所依二後智通慧為土所",
    "X05n0229_006:0318a11": "依。○鈔鏡智淨識為土所依者總論佛智有其四",
    "X05n0229_006:0318a12": "種一大圓鏡智二平等性智三妙觀察智四成所",
    "X05n0229_006:0318a13": "作智問何名大圓鏡智答從喻為名謂此智性淨",
    "X05n0229_006:0318a14": "圓明能鑒照萬物故名大圓鏡智即一切有情心",
    "X05n0229_006:0318a15": "行差別品類各異及菩薩影像三世諸佛之影像",
    "X05n0229_006:0318a16": "乃至五趣影像若事若理及有為無為萬德無不",
    "X05n0229_006:0318a17": "朗鑒悉於中現故名大圓鏡智即猶如大圓鏡能",
    "X05n0229_006:0318a18": "照萬物也故唯識論云大圓鏡智相應心品純淨",
    "X05n0229_006:0318a19": "圓德現種依持能現能生身土智影無間無斷窮",
    "X05n0229_006:0318a20": "未來際如大圓鏡現眾色像通持業及分取他名",
    "X05n0229_006:0318a21": "有財二釋也言平等性智者平謂均平等即齊等",
    "X05n0229_006:0318a22": "謂緣一切境時自他平等以第七識在因位時執",
    "X05n0229_006:0318a23": "我執法有高有下起不平等今成無漏二執已除",
    "X05n0229_006:0318a24": "自他平等即約境得名也故唯識論云二平等性",
    "X05n0229_006:0318b01": "智相應心品謂此心品觀一切法自他有情悉皆",
    "X05n0229_006:0318b02": "平等也言妙觀察智者謂神用無方稱之為妙具",
    "X05n0229_006:0318b03": "緣諸法自相共相等名為觀察決斷無礙名之為",
    "X05n0229_006:0318b04": "智謂此心品現通朗鑒說法利樂故名妙觀察智",
    "X05n0229_006:0318b05": "即從用得名也故唯識論云妙觀察智相應心品",
    "X05n0229_006:0318b06": "謂此心品善觀諸法自相共相無礙而轉於大眾",
    "X05n0229_006:0318b07": "會能現無邊作用差別皆得自在雨大法雨斷一",
    "X05n0229_006:0318b08": "切疑網令諸有情皆獲利樂也言成所作智者亦",
    "X05n0229_006:0318b09": "名成事智謂能成辦所作利樂有情之事名成所",
    "X05n0229_006:0318b10": "作智即從境及用得名也故唯識論云成所作智",
    "X05n0229_006:0318b11": "相應心品謂此心品為欲利樂諸有情故普於十",
    "X05n0229_006:0318b12": "方示現種種變化三業成本願力所應作事也此",
    "X05n0229_006:0318b13": "之四智唯佛具有轉八識而成即轉第八識成大",
    "X05n0229_006:0318b14": "圓鏡智轉第七識成平等性智轉第六識成妙觀",
    "X05n0229_006:0318b15": "察智轉前五識成成所作智問既有八識如何轉",
    "X05n0229_006:0318b16": "成四智等答理實合轉成八智以前五名同故但",
    "X05n0229_006:0318b17": "立四開亦無失皆是決斷為義總取別境慧及同",
    "X05n0229_006:0318b18": "時意二十一法為體也問八識是心王慧是心所",
    "X05n0229_006:0318b19": "如何轉心王却為心所耶答言轉者但轉心所中",
    "X05n0229_006:0318b20": "慧成智非轉識體也謂因中識強智劣但言八識",
    "X05n0229_006:0318b21": "即攝諸心所皆在其中若至果中即智強識劣但",
    "X05n0229_006:0318b22": "言四智即總攝八識皆在其中也即各轉自識相",
    "X05n0229_006:0318b23": "應之慧也問若因中前七識有相應慧至果可言",
    "X05n0229_006:0318b24": "轉第八既因中無至果如何轉答第八因中雖無",
    "X05n0229_006:0318c01": "有漏慧相應至果即從無漏鏡智種子中生現行",
    "X05n0229_006:0318c02": "亦無過失也因疏中云鏡智淨識為土所依鏡智",
    "X05n0229_006:0318c03": "即四智中大圓鏡智因茲略釋四智也此疏中言",
    "X05n0229_006:0318c04": "鏡智淨識為土所依者唯識論云大圓鏡智相應",
    "X05n0229_006:0318c05": "心品謂此心品離諸分別所緣行相微細難知不",
    "X05n0229_006:0318c06": "忘不愚一切境相性相清淨離諸障染純淨圓明",
    "X05n0229_006:0318c07": "現種依持能現能生身土智影無間無斷窮未來",
    "X05n0229_006:0318c08": "際如大圓鏡現眾色像言離諸分別者準佛地論",
    "X05n0229_006:0318c09": "云離我我所執一切所取能取分別所緣行相微",
    "X05n0229_006:0318c10": "細難知者說境及行相二皆叵測微細不忘者恒",
    "X05n0229_006:0318c11": "現前義由此故如來成就無忘失法不愚者不迷",
    "X05n0229_006:0318c12": "昧義由此故如來名一切種智及一切種妙智性",
    "X05n0229_006:0318c13": "相清淨者自性增明名性相清淨純淨圓明者無",
    "X05n0229_006:0318c14": "雜名約離過名淨圓者滿也又純簡因中劣無漏",
    "X05n0229_006:0318c15": "淨簡一切有漏圓簡二乘無學功德現種依持者",
    "X05n0229_006:0318c16": "與純淨等現行功德作所依止起功德故與純淨",
    "X05n0229_006:0318c17": "等種子作能持持功能種故能現能生身土智影",
    "X05n0229_006:0318c18": "者即能現身土三智之影無間無斷盡未來際者",
    "X05n0229_006:0318c19": "於一切時能現一切處影故不斷絕於一身上現",
    "X05n0229_006:0318c20": "一切影也如大圓鏡現眾色像者佛地經云如來",
    "X05n0229_006:0318c21": "圓鏡眾像影現依佛智鏡諸處境現眾像影現皆",
    "X05n0229_006:0318c22": "平等故故以為喻今言為土所依者即說鏡智淨",
    "X05n0229_006:0318c23": "識與現行功德為依止也據此且約攝境從心明",
    "X05n0229_006:0318c24": "受用變化二土所依若攝相歸性即須以真如為",
    "X05n0229_006:0319a01": "所依也言後智通慧等者後智即後得智也簡非",
    "X05n0229_006:0319a02": "根本智也以根本智唯內證故若現身現土皆是",
    "X05n0229_006:0319a03": "後得智也然此通說三土所依雖身土種子在第",
    "X05n0229_006:0319a04": "八識中而現身現土要假諸智為能擊發自受用",
    "X05n0229_006:0319a05": "土鏡智後得他受用土平等後得變化土者即成",
    "X05n0229_006:0319a06": "所作此唯後得各由後智擊發鏡智淨識內種子",
    "X05n0229_006:0319a07": "發生現行故也言通慧者即神通智慧也依此通",
    "X05n0229_006:0319a08": "慧現身現土故以此為身土所依佛地唯識據本",
    "X05n0229_006:0319a09": "末說別佛地論中三土皆從鏡智現唯識論中諸",
    "X05n0229_006:0319a10": "智不同若作此和會即不相異也。△疏此二皆是",
    "X05n0229_006:0319a11": "諸佛境界。△又境界者即是相淨謂七珍等。△第",
    "X05n0229_006:0319a12": "八一句攝於三淨。△謂四以如幻二字即是果淨",
    "X05n0229_006:0319a13": "果亦有二。△一所生果即是相淨略在境界廣則",
    "X05n0229_006:0319a14": "影在後承事中。△二示現果臨機示現故云如幻。",
    "X05n0229_006:0319a15": "△五解脫威力即受用淨謂受用淨土離過成德",
    "X05n0229_006:0319a16": "如用香飯得三昧等今解脫煩惱即是離過道力",
    "X05n0229_006:0319a17": "之能即是成德。○鈔如用香飯得三昧等者淨名",
    "X05n0229_006:0319a18": "經香積品因日時欲至舍利弗念食時維摩詰令",
    "X05n0229_006:0319a19": "化菩薩往眾香國香積如來所取佛所食之餘來",
    "X05n0229_006:0319a20": "維摩詰告舍利弗云云大眾食已至菩薩行品維",
    "X05n0229_006:0319a21": "摩詰文殊及諸大眾共詣佛所阿難聞諸菩薩毛",
    "X05n0229_006:0319a22": "孔之香問佛佛語阿難從眾香國取食食者一切",
    "X05n0229_006:0319a23": "毛孔皆香若此阿難問維摩詰香氣久如維摩詰",
    "X05n0229_006:0319a24": "言若聲聞人未入正位食此飯者得入正位然後",
    "X05n0229_006:0319b01": "乃消乃至得無生忍一生補處等釋曰入正位得",
    "X05n0229_006:0319b02": "無生忍等即三昧也。△疏故十地經云成就清淨",
    "X05n0229_006:0319b03": "道。△六梵本此句無及威力字有眷屬字即住處",
    "X05n0229_006:0319b04": "眾生淨人寶為嚴故。○鈔無及威字有眷屬字者",
    "X05n0229_006:0319b05": "此句應云如幻解脫眷屬力故判為住處眾生淨",
    "X05n0229_006:0319b06": "也。△疏七者相淨已如前說。○鈔相淨已如前說",
    "X05n0229_006:0319b07": "者即第三因淨句中指境界二字為相淨也。",
    "X05n0229_006:0319b08": "△疏九承事願。",
    "X05n0229_006:0319b09": "於一毛端極微中出現三世莊嚴剎十方塵剎諸毛",
    "X05n0229_006:0319b10": "端我皆深入而嚴淨所有未來照世燈成道轉法悟",
    "X05n0229_006:0319b11": "群有究竟佛事示涅槃我皆往詣而親近。",
    "X05n0229_006:0319b12": "疏願往諸佛土常見諸佛恒時敬事聽受法故。○",
    "X05n0229_006:0319b13": "鈔第九於一毛下二偈承事願彼第六也。△疏第",
    "X05n0229_006:0319b14": "八句為總餘皆是別。○鈔第八句為總者往詣親",
    "X05n0229_006:0319b15": "近正是承事故。△疏初之一偈即承事處。△初二",
    "X05n0229_006:0319b16": "句通是真實義相互相涉入如帝網故。○鈔真實",
    "X05n0229_006:0319b17": "義相者彼經有三種相一一切相二真實義相三",
    "X05n0229_006:0319b18": "無量相今即第二也彼經云如帝網差別釋云土",
    "X05n0229_006:0319b19": "土同體不守自性互相涉入故名真實。△疏就",
    "X05n0229_006:0319b20": "中三世莊嚴剎即一切相淨土體相有差別故。○",
    "X05n0229_006:0319b21": "鈔就中至差別故者就上兩句中取不守自性為",
    "X05n0229_006:0319b22": "一切相淨也彼經云廣大無量麤細亂住倒住正",
    "X05n0229_006:0319b23": "住若入若行若去彼釋後三句云入者攝他入己",
    "X05n0229_006:0319b24": "去則遍於他中行則往來不住。△疏第三句即無",
    "X05n0229_006:0319c01": "量相謂前二相遍十方故。○鈔第三句即無量相",
    "X05n0229_006:0319c02": "者彼經云十方無量種種不同彼引菩薩藏經云",
    "X05n0229_006:0319c03": "虗空中世界重數多於大千所有微塵但由業力",
    "X05n0229_006:0319c04": "不相障礙一處重重尚爾況復橫周。△疏其第四",
    "X05n0229_006:0319c05": "句辯能知見故地經云智皆明了現前知見明為",
    "X05n0229_006:0319c06": "智知非識境故。○鈔辯能知見者以彼科為兩段",
    "X05n0229_006:0319c07": "一所知即前三種相二能知即此所引兩句是也",
    "X05n0229_006:0319c08": "彼釋云真實義相但可智知餘一切相可現眼見。",
    "X05n0229_006:0319c09": "△疏梵本云我甚深入莊嚴剎。△深入有二一智",
    "X05n0229_006:0319c10": "深入二身深入。△入彼莊嚴剎中承事如來非嚴",
    "X05n0229_006:0319c11": "淨彼。△若去而字下加剎字理無違矣。○鈔若去",
    "X05n0229_006:0319c12": "而字上加剎字者此句應云我皆深入嚴淨剎也。",
    "X05n0229_006:0319c13": "△疏第五一句所承事佛所有佛故。△六七二句",
    "X05n0229_006:0319c14": "即承事時八相故。△地經中但列土相殊闕此經。",
    "X05n0229_006:0319c15": "△疏十成正覺願。",
    "X05n0229_006:0319c16": "速疾周徧神通力普門徧入大乘力智行普修功德",
    "X05n0229_006:0319c17": "力威神普覆大慈力徧淨莊嚴勝福力無著無依智",
    "X05n0229_006:0319c18": "慧力定慧方便諸威力普能積集菩提力清淨一切",
    "X05n0229_006:0319c19": "善業力摧滅一切煩惱力降伏一切諸魔力圓滿普",
    "X05n0229_006:0319c20": "賢諸行力。",
    "X05n0229_006:0319c21": "疏願與一切眾生同時皆得無上菩提恒作佛事",
    "X05n0229_006:0319c22": "故。△文有十二力。△前九明業用後三結因成果前",
    "X05n0229_006:0319c23": "中九句有其七業前之六句力字居中。○鈔第十",
    "X05n0229_006:0319c24": "速疾周徧下三偈成正覺願彼亦第十也文分為",
    "X05n0229_006:0320a01": "二先標釋願名二隨文配釋於中二先標舉料二",
    "X05n0229_006:0320a02": "依次解釋於中有二先明業用後結因成果初中",
    "X05n0229_006:0320a03": "又二先標指料簡後隨文解釋今初疏有七業者",
    "X05n0229_006:0320a04": "以彼經有兩段一成菩提體即自分已圓經云於",
    "X05n0229_006:0320a05": "一切世界成阿耨多羅三藐三菩提二作業即運",
    "X05n0229_006:0320a06": "他不息文有七業今疏全依彼但不次耳故云有",
    "X05n0229_006:0320a07": "其七業也次第不同亦不須會力字居中者以隨",
    "X05n0229_006:0320a08": "義便且回經文釋之令顯如初應云神通力速疾",
    "X05n0229_006:0320a09": "周徧意云由神力故得速遍力字在中義則易見",
    "X05n0229_006:0320a10": "下五句準知。△疏初一句即自在業以神通力普",
    "X05n0229_006:0320a11": "周徧故。○鈔自在業者彼經云以法智通神足通",
    "X05n0229_006:0320a12": "幻通自在變化充滿一切法界。△疏二一句示正覺",
    "X05n0229_006:0320a13": "業。△不離一毛端處而於一切處八相成道故名",
    "X05n0229_006:0320a14": "普門。○鈔示正覺業至八相成道者彼經云不離",
    "X05n0229_006:0320a15": "一毛端處於一切毛端處悉皆示現初生出家往",
    "X05n0229_006:0320a16": "詣道場成正覺轉法輪入涅槃一切諸佛示化門",
    "X05n0229_006:0320a17": "中多現八相但名目前後稍別義意大同或一昇",
    "X05n0229_006:0320a18": "天相二降母胎三初生四出家五破魔六成正覺",
    "X05n0229_006:0320a19": "七轉法輪八入涅槃相此是大莊嚴經中說也一",
    "X05n0229_006:0320a20": "昇天相者一切諸佛將欲示生說法利物皆須先",
    "X05n0229_006:0320a21": "往兜率天於彼天中壽四千歲為十種自在業一",
    "X05n0229_006:0320a22": "為欲界諸天子說厭離法二為色界諸天說入出",
    "X05n0229_006:0320a23": "諸禪解脫三昧三入三昧名光明莊嚴常照三千",
    "X05n0229_006:0320a24": "隨機說法眾生聞已生兜率天勤發覺心乃至第",
    "X05n0229_006:0320b01": "十說無量無邊如幻法門遍十方界示現種種形",
    "X05n0229_006:0320b02": "儀事業隨機令喜又為成熟彼天同行天故令其",
    "X05n0229_006:0320b03": "聞法發菩提心是昇天相也二降母胎者四千年",
    "X05n0229_006:0320b04": "滿將欲下生現十種事一足下放安樂莊嚴光普",
    "X05n0229_006:0320b05": "照惡趣遇者獲安皆知菩薩將欲出宮二者毫相",
    "X05n0229_006:0320b06": "中放覺悟普照光普照宿世同行菩薩令知下生",
    "X05n0229_006:0320b07": "各興供養乃至第十於隨好中放日明莊嚴光示",
    "X05n0229_006:0320b08": "現菩薩種種諸業菩薩如是放百萬阿僧祇光明",
    "X05n0229_006:0320b09": "已從兜率天沒下生人間十方菩薩咨嗟相送化",
    "X05n0229_006:0320b10": "作白象降神母胎如大經說處母胎時住離垢藏",
    "X05n0229_006:0320b11": "三昧以三昧力於母胎中現大宮殿種種莊嚴兜",
    "X05n0229_006:0320b12": "率天宮不可為比而令母胎安隱無患菩薩放光",
    "X05n0229_006:0320b13": "如明鏡中見其面像也三初生者先辯初生時後",
    "X05n0229_006:0320b14": "明童子時如大莊嚴經說菩薩處胎滿足十月將",
    "X05n0229_006:0320b15": "欲生時王宮先現三十二瑞爾時聖后以菩薩力",
    "X05n0229_006:0320b16": "知欲誕生初夜詣王說自所願我今欲往龍毗尼",
    "X05n0229_006:0320b17": "園節物芳春林木榮茂堪可遊翫願王排比王聞",
    "X05n0229_006:0320b18": "即許嚴妙寶轝莊嚴園內廣備受用令稱所須龍",
    "X05n0229_006:0320b19": "天歌讚四兵防衛與眾婇女同至園中見波叉樹",
    "X05n0229_006:0320b20": "蓊鬱敷榮眾寶嚴持妙香芬馥百千諸天伎樂圍",
    "X05n0229_006:0320b21": "繞即以右手攀樹東枝嚬呻欠呿欲天扶持梵釋",
    "X05n0229_006:0320b22": "捧承即於右脇安庠而誕如涅槃說於十方面各",
    "X05n0229_006:0320b23": "行七步步步生華垂光普照地六震動唱言我於",
    "X05n0229_006:0320b24": "一切最為尊貴釋梵諸天咸來親奉又現微笑放",
    "X05n0229_006:0320c01": "百千光事畢還宮父王歡喜多令婇女給侍承奉",
    "X05n0229_006:0320c02": "後明童子時如無量壽經說又現習學書計筭數",
    "X05n0229_006:0320c03": "聲明伎巧醫方養生符印及餘博戲擅美過人如",
    "X05n0229_006:0320c04": "莊嚴等說父王令於頞順那邊學書筭等太子發",
    "X05n0229_006:0320c05": "問彼不能酬乃至與難陀調達擲象射鼓及餘博",
    "X05n0229_006:0320c06": "戲無能及者與執仗大臣等一一此試無不過人",
    "X05n0229_006:0320c07": "廣如本行莊嚴等說此初生竟四明出家中先明",
    "X05n0229_006:0320c08": "出家緣後正明出家且初謂如悉達太子年十七",
    "X05n0229_006:0320c09": "時父王為納三妃一耶輸多羅二瞿夷三瞿比迦",
    "X05n0229_006:0320c10": "并嬪婇八萬人菩薩見諸婇女如白骨宮殿如丘",
    "X05n0229_006:0320c11": "塚塌後因四門遊觀見老病死悟世非常捐捨國",
    "X05n0229_006:0320c12": "位踰城學道下正明出家者菩薩將欲出家先以",
    "X05n0229_006:0320c13": "七夢令父王知耶輸夢中見二十種可畏之事菩",
    "X05n0229_006:0320c14": "薩得不忘念自憶阿私陀仙當相我時言若作輪",
    "X05n0229_006:0320c15": "王王四天下出家為道作三界尊菩薩自思煩惱",
    "X05n0229_006:0320c16": "曠野生死河中若不修行終難出離於眾睡後即",
    "X05n0229_006:0320c17": "呼車匿被馬去來車匿聞之徬徨不已諸天摧促",
    "X05n0229_006:0320c18": "帝釋開門四王捧足釋梵引路光照無邊遇者解",
    "X05n0229_006:0320c19": "脫漸去宮遠詣大仙林諸女覺來不見太子悲號",
    "X05n0229_006:0320c20": "悶絕水洒乃甦即奏王知聞已大怒何不謹之失",
    "X05n0229_006:0320c21": "我愛子即遣五族大臣各令一子尋之承事尋之",
    "X05n0229_006:0320c22": "不獲山中而住菩薩即詣二仙學求真道彼仙被",
    "X05n0229_006:0320c23": "問墮質歸成取劒自落紺髮以衣貿易袈裟遣車",
    "X05n0229_006:0320c24": "匿將馬却回令白父王知委然後六年苦行為破",
    "X05n0229_006:0321a01": "邪見制伏多心為降外道常為諸天龍鬼神供養",
    "X05n0229_006:0321a02": "令十二洛叉天人住三乘路廣如經說五破魔六",
    "X05n0229_006:0321a03": "成道此二相如下究竟果中明七轉法輪八入涅",
    "X05n0229_006:0321a04": "槃此二相如前勸請隨喜中已明也以八相異教",
    "X05n0229_006:0321a05": "文繁廣今緣疏中舉著故略明之。△疏合云以大",
    "X05n0229_006:0321a06": "乘力徧普門謂大乘稱理互相即入而普徧故。△",
    "X05n0229_006:0321a07": "三次三句即說實諦業謂說實諦令物悟故。△文",
    "X05n0229_006:0321a08": "中通舉說德及益謂一以智行力內滿功德二以",
    "X05n0229_006:0321a09": "大慈力普覆而說。△故梵本云以智行力功德滿",
    "X05n0229_006:0321a10": "以大慈力覆一切。△後句以福德力徧清淨即是",
    "X05n0229_006:0321a11": "自他離障亦說之益。○鈔說實諦業至亦說之益",
    "X05n0229_006:0321a12": "者以彼經此一業中文有兩段一明能說經云得",
    "X05n0229_006:0321a13": "佛境界大智慧力念念隨眾生心示現成佛二明",
    "X05n0229_006:0321a14": "說益經云令得寂滅故此云通舉說德及益意配",
    "X05n0229_006:0321a15": "彼文全備也說德者即彼能說此中初句即彼佛",
    "X05n0229_006:0321a16": "境界智力次句即彼隨機示現成佛後句疏云自",
    "X05n0229_006:0321a17": "他離障即彼令得寂滅之意也。△疏四以第六句",
    "X05n0229_006:0321a18": "即證教化業說自所證以化物故。△謂以菩提智",
    "X05n0229_006:0321a19": "契涅槃理故無所依。○鈔證教化業至無所依者",
    "X05n0229_006:0321a20": "彼經云以一三菩提知一切法界即涅槃相釋云",
    "X05n0229_006:0321a21": "以一極無二之菩提契無差別之性淨涅槃則不",
    "X05n0229_006:0321a22": "復更滅說此令物生信名教化業也今云智慧力",
    "X05n0229_006:0321a23": "即彼一三菩提云無著無依即彼涅槃相。△疏梵",
    "X05n0229_006:0321a24": "本云以智慧力無所依。△五一句種種說法業具",
    "X05n0229_006:0321b01": "足定慧方便等故。○鈔種種說法業者彼經云以",
    "X05n0229_006:0321b02": "一音說法令一切眾生心皆歡喜即定慧方便也。",
    "X05n0229_006:0321b03": "△疏六一句不斷佛種業積集菩提佛種豈斷。○",
    "X05n0229_006:0321b04": "鈔不斷佛種業者彼經云示入涅槃而不斷菩薩",
    "X05n0229_006:0321b05": "行。△疏七一句法輪復住業依大智慧能淨一切",
    "X05n0229_006:0321b06": "諸善根故。○鈔法輪復住業者彼經云示大智慧",
    "X05n0229_006:0321b07": "地安立一切法釋曰唯一事實即是佛智能生萬",
    "X05n0229_006:0321b08": "物故名為地而智慧門隨機萬差名安立一切前",
    "X05n0229_006:0321b09": "即涅槃能建大事此即於一佛乘分別說三對實",
    "X05n0229_006:0321b10": "施權故名復住。△疏後三句結因成果。△由內伏",
    "X05n0229_006:0321b11": "煩惱外降諸魔普賢行圓故成菩提。△亦可後三",
    "X05n0229_006:0321b12": "復為三業以成圓十八摧滅煩惱業九降伏魔冤",
    "X05n0229_006:0321b13": "業十普圓勝因業上已別說十願竟。",
    "X05n0229_006:0321b14": "△疏二總結大願二一總結十願。",
    "X05n0229_006:0321b15": "普能嚴淨諸剎海解脫一切眾生海善能分別諸法",
    "X05n0229_006:0321b16": "海能甚深入智慧海普能清淨諸行海圓滿一切諸",
    "X05n0229_006:0321b17": "願海親近供養諸佛海修行無倦經劫海三世一切",
    "X05n0229_006:0321b18": "諸如來最勝菩提諸行願我皆供養圓滿修以普賢",
    "X05n0229_006:0321b19": "行悟菩提。",
    "X05n0229_006:0321b20": "疏前之八海結前九願。△謂一淨土願二成熟眾",
    "X05n0229_006:0321b21": "生願三轉法輪願四受持願五修行二利願六利",
    "X05n0229_006:0321b22": "益願由願圓故七有二願親近二字即承事願供",
    "X05n0229_006:0321b23": "養二字即供養願諸佛海言通上二願八即不離",
    "X05n0229_006:0321b24": "願同志行故長時無倦。○鈔不離至無倦者若離",
    "X05n0229_006:0321c01": "同見同志法緣眷屬修行即厭倦也。△疏後之一",
    "X05n0229_006:0321c02": "偈成正覺願以三世因圓正覺果滿故。△疏二結",
    "X05n0229_006:0321c03": "歸二聖及攝所餘。△歸二聖者謂普賢文殊彰行",
    "X05n0229_006:0321c04": "所屬亦即十成普賢行名法門主故。△言攝所餘",
    "X05n0229_006:0321c05": "者謂餘不說一切大願是故文云一切願海。△即",
    "X05n0229_006:0321c06": "同地經如是無量百千萬億阿僧祇大願。",
    "X05n0229_006:0321c07": "△疏文二一偏同普賢。",
    "X05n0229_006:0321c08": "一切如來有長子彼名號曰普賢尊。△我今回向諸",
    "X05n0229_006:0321c09": "善根。△願諸智行悉同彼。△願身口意恒清淨。△諸行",
    "X05n0229_006:0321c10": "剎土亦復然。△如是智慧號普賢願我與彼皆同等。",
    "X05n0229_006:0321c11": "△疏偏同普賢也所以同者普賢行故稱法界故。",
    "X05n0229_006:0321c12": "△言長子者最尊勝故。△出現品亦云誰是如來法",
    "X05n0229_006:0321c13": "長子故。○鈔出現品云長子者即此品初如來放出",
    "X05n0229_006:0321c14": "現光遶世界已入如來性起妙德菩薩頂便請出",
    "X05n0229_006:0321c15": "現之法末偈云誰是大仙深境界而能真實具開",
    "X05n0229_006:0321c16": "演誰是如來法長子世間尊導願顯示。△疏若表",
    "X05n0229_006:0321c17": "法界者既表法界先萬物生無過此故。△如有偈云",
    "X05n0229_006:0321c18": "普賢真身徧法界能為世間自在主無始無終無",
    "X05n0229_006:0321c19": "生滅性相常住等虗空。△既無有始即是長義不捨",
    "X05n0229_006:0321c20": "因行故為佛子。○鈔既表法界至故為佛子者三",
    "X05n0229_006:0321c21": "聖觀中先明二聖三重表法初重普賢表所信法",
    "X05n0229_006:0321c22": "界即能生如來藏此是緣起法界非直指一真法",
    "X05n0229_006:0321c23": "界也以真法界但是根本於真界中就能起諸法",
    "X05n0229_006:0321c24": "義邊為普賢能照法界義邊為文殊其所信法界",
    "X05n0229_006:0322a01": "帶能所故亦屬緣起第二重理智契合者即會緣",
    "X05n0229_006:0322a02": "釋歸一真法界也故諸法相生千差萬別莫不皆",
    "X05n0229_006:0322a03": "在能生普賢之後故知能生之主最初全以真界",
    "X05n0229_006:0322a04": "為體以合體故生即無生由是下偈云遍法界為",
    "X05n0229_006:0322a05": "世間主無始無終等此偈即金剛瑜伽頂經偈也",
    "X05n0229_006:0322a06": "所遍即一真法界也能遍即普賢也世間即一切",
    "X05n0229_006:0322a07": "緣起諸法也主即最初能生也無始終者全同真",
    "X05n0229_006:0322a08": "界也。△疏但云同等非但無量阿僧祇願如法界",
    "X05n0229_006:0322a09": "量無盡願行皆悉願同。",
    "X05n0229_006:0322a10": "△疏二雙同二聖。",
    "X05n0229_006:0322a11": "我為徧淨普賢行文殊師利諸大願滿彼事業盡無",
    "X05n0229_006:0322a12": "餘未來際劫恒無倦。△我所修行無有量。△獲得無",
    "X05n0229_006:0322a13": "量諸功德安住無量諸行中了達一切神通力。△文",
    "X05n0229_006:0322a14": "殊師利勇猛智普賢慧行亦復然。△我今回向諸善",
    "X05n0229_006:0322a15": "根隨彼一切常修學。",
    "X05n0229_006:0322a16": "疏雙同二聖也。△文殊表解解發願故普賢表行",
    "X05n0229_006:0322a17": "解起行故故願與行分屬二聖理實皆通。△又表",
    "X05n0229_006:0322a18": "理智一相契合。△行願相扶所以雙同。○鈔故願",
    "X05n0229_006:0322a19": "與行分屬二聖者此意以解為願而對行也餘表",
    "X05n0229_006:0322a20": "法等義兼前段普賢等義廣如歸敬請加中具明。",
    "X05n0229_006:0322a21": "△疏三結歸回向。",
    "X05n0229_006:0322a22": "三世諸佛所稱歎如是最勝諸大願我今回向諸善",
    "X05n0229_006:0322a23": "根為得普賢殊勝行。",
    "X05n0229_006:0322a24": "疏上來諸願皆屬回向彌顯三段皆屬回向。",
    "X05n0229_006:0322b01": "△疏二頌願生淨土。",
    "X05n0229_006:0322b02": "願我臨欲命終時盡除一切諸障礙。△面見彼佛阿",
    "X05n0229_006:0322b03": "彌陀即得往生安樂剎。△我既往生彼國已現前成",
    "X05n0229_006:0322b04": "就此大願一切圓滿盡無餘。△利樂一切眾生界。△",
    "X05n0229_006:0322b05": "彼佛眾會咸清淨我時於勝蓮華生。△親覩如來無",
    "X05n0229_006:0322b06": "量光現前授我菩提記。△蒙彼如來授記已化身無",
    "X05n0229_006:0322b07": "數百俱胝智力廣大徧十方普利一切眾生界。",
    "X05n0229_006:0322b08": "△疏全同長行顯經勝德轉生之益。△此令起願彼",
    "X05n0229_006:0322b09": "約說益為意不同。△然準興善三藏所譯從文殊師",
    "X05n0229_006:0322b10": "利勇猛智下兼此四竝在顯經勝德之末末後三",
    "X05n0229_006:0322b11": "偈之前即頌長行。△則此下十二偈皆頌顯經勝德",
    "X05n0229_006:0322b12": "應分為四初五偈頌生淨土次二偈頌校量聞經",
    "X05n0229_006:0322b13": "功德次四偈頌通顯五果後一偈頌究竟果。○鈔",
    "X05n0229_006:0322b14": "應分為四者且依興善科之以順重頌長行成顯",
    "X05n0229_006:0322b15": "經勝德之段故如此科至鋪文處即不用之。△疏",
    "X05n0229_006:0322b16": "即應改於願我二字為是人二字則無惑矣。△今且",
    "X05n0229_006:0322b17": "依文文則可知。△不生華藏而生極樂略有四意一",
    "X05n0229_006:0322b18": "有緣故二欲使眾生歸憑情一故三不離華藏故",
    "X05n0229_006:0322b19": "四即本師故。○鈔略有四意者一彌陀願重偏接",
    "X05n0229_006:0322b20": "娑婆界人二但聞十方皆妙此彼融通初心忙忙",
    "X05n0229_006:0322b21": "無所依託故方便引之三極樂去此但有十萬億",
    "X05n0229_006:0322b22": "佛土華藏中所有佛剎皆微塵數故不離也如大",
    "X05n0229_006:0322b23": "疏說華藏世界底布風輪須彌塵數普光摩尼海",
    "X05n0229_006:0322b24": "中出大蓮華名種種光明蕊香幢不言其數安測",
    "X05n0229_006:0322c01": "其量華藏剎海處在蓮臺臺面純以金剛為座四",
    "X05n0229_006:0322c02": "周輪圍金剛雜寶有十不可說佛剎微塵數香水",
    "X05n0229_006:0322c03": "海列在其中如天帝網安布而住一一香水海各",
    "X05n0229_006:0322c04": "以四天下微塵數香水河右旋圍繞一海一種種",
    "X05n0229_006:0322c05": "所持剎各有不可說佛剎塵數自下而上列二十",
    "X05n0229_006:0322c06": "重一一相去各有佛剎塵數之剎一一種剎各有",
    "X05n0229_006:0322c07": "剎繞如經所引重數繞數漸增準其一一剎各有",
    "X05n0229_006:0322c08": "十剎微塵之剎而為圍繞各攝眷屬橫竪交絡一",
    "X05n0229_006:0322c09": "一相當遞相連接成世界網故知阿彌陀佛國不",
    "X05n0229_006:0322c10": "離華藏界中也四即此第三十九偈讚品云或有",
    "X05n0229_006:0322c11": "見佛無量壽觀自在等共圍繞乃至賢首如來阿",
    "X05n0229_006:0322c12": "閦釋迦等彼竝判云讚本尊遮那之德也。",
    "X05n0229_006:0322c13": "△疏二總頌結十門無盡。",
    "X05n0229_006:0322c14": "乃至虗空世界盡眾生及業煩惱盡如是一切無盡",
    "X05n0229_006:0322c15": "時我願究竟恒無盡。",
    "X05n0229_006:0322c16": "疏總頌十門總結無盡也亦別屬十願十無盡",
    "X05n0229_006:0322c17": "句。○鈔亦別屬十願十無盡句者具如禮敬諸佛",
    "X05n0229_006:0322c18": "門中所引今將此偈正則總結十門亦兼同十無",
    "X05n0229_006:0322c19": "盡句以結回向一門中之十願也以偈文如世界",
    "X05n0229_006:0322c20": "之言不全依長行長行但有虗空煩惱及業等三",
    "X05n0229_006:0322c21": "故此總別皆取也。",
    "X05n0229_006:0322c22": "△疏二頌顯經勝德二一頌校量聞經益。",
    "X05n0229_006:0322c23": "十方所有無邊剎莊嚴眾寶供如來最勝安樂施天",
    "X05n0229_006:0322c24": "人經一切剎微塵劫若人於此勝願王一經於耳能",
    "X05n0229_006:0323a01": "生信求勝菩提心渴仰獲勝功德過於彼。",
    "X05n0229_006:0323a02": "△疏二通頌顯眾行益長行有三一通明五果二",
    "X05n0229_006:0323a03": "別明淨土果三究竟成佛果其生淨土在前願中",
    "X05n0229_006:0323a04": "但頌初後文一一通頌五果。",
    "X05n0229_006:0323a05": "即常遠離惡知識永離一切諸惡道速見如來無量",
    "X05n0229_006:0323a06": "光具此普賢最勝願此人善得勝壽命此人善來人",
    "X05n0229_006:0323a07": "中生此人不久當成就如彼普賢菩薩行往昔由無",
    "X05n0229_006:0323a08": "智慧力所造極惡五無間誦此普賢大願王一念速",
    "X05n0229_006:0323a09": "疾皆消滅族姓種類及容色相好智慧咸圓滿諸魔",
    "X05n0229_006:0323a10": "外道不能摧堪為三界所應供。",
    "X05n0229_006:0323a11": "疏初偈增上果次偈等流果次偈離繫果次半",
    "X05n0229_006:0323a12": "偈異熟果後半偈士用果。○鈔惡知識者如涅槃",
    "X05n0229_006:0323a13": "經德王品云菩薩摩訶薩觀於惡象及惡知識等",
    "X05n0229_006:0323a14": "無有二何以故俱壞身故菩薩摩訶薩於惡象等",
    "X05n0229_006:0323a15": "心無恐怖於惡知識生畏懼心何以故是惡象等",
    "X05n0229_006:0323a16": "唯能壞身不能壞心惡知識者二俱壞故是惡象",
    "X05n0229_006:0323a17": "等唯壞一身惡知識者壞無量善身無量善心是",
    "X05n0229_006:0323a18": "惡象等唯能破壞不淨臰身惡知識者能壞淨身",
    "X05n0229_006:0323a19": "及以淨心是惡象等能壞肉身惡知識者壞於法",
    "X05n0229_006:0323a20": "身為惡象等殺不至三惡趣為惡友殺必至三惡",
    "X05n0229_006:0323a21": "趣是惡象等但為身怨惡知識者為善法怨是故",
    "X05n0229_006:0323a22": "菩薩常當遠離諸惡知識也言無量光者即阿彌",
    "X05n0229_006:0323a23": "陀佛名也言無量者超諸數量謂一一光各有眷",
    "X05n0229_006:0323a24": "屬一一眷屬有若干色不可數量也十六觀經云",
    "X05n0229_006:0323b01": "無量壽佛有八萬四千相一一相各有八萬四千",
    "X05n0229_006:0323b02": "隨形好一一好復有八萬四千光明一一光明遍",
    "X05n0229_006:0323b03": "照十方世界念佛眾生攝取不捨又阿彌陀經云",
    "X05n0229_006:0323b04": "彼佛光明無量照十方國無所障礙是故號為阿",
    "X05n0229_006:0323b05": "彌陀此皆由彼國中大願之所致也無量壽經云",
    "X05n0229_006:0323b06": "若我成佛光明有限下至不照億那由他百千及",
    "X05n0229_006:0323b07": "筭數佛剎者不取菩提而諸佛行化莫先光明可",
    "X05n0229_006:0323b08": "以反愚成智拔苦與樂不言而化是故願求也是",
    "X05n0229_006:0323b09": "故彼佛復有異名謂無邊光等即十二光也十二",
    "X05n0229_006:0323b10": "光者無量無邊無礙無對焰王清淨歡喜智慧難",
    "X05n0229_006:0323b11": "思不斷無稱超日月等二明等流果者此人善得",
    "X05n0229_006:0323b12": "勝壽命者謂隨前業力所感異熟一期壽限有短",
    "X05n0229_006:0323b13": "有長謂之壽命此壽命者若小乘有宗解云謂壽",
    "X05n0229_006:0323b14": "煗識三和合(三中壽煗體是假)命根異色心外別有實體",
    "X05n0229_006:0323b15": "性若大乘宗取第八識種子上建立命根不取現",
    "X05n0229_006:0323b16": "行謂種子是本能生現行復能持彼約斯勝義偏",
    "X05n0229_006:0323b17": "取種子故唯識論云然依親生此識種子由業所",
    "X05n0229_006:0323b18": "引差別功能任持決定假立命根言依親生者簡",
    "X05n0229_006:0323b19": "業種也彼非親故但依親生本識內三分因緣名",
    "X05n0229_006:0323b20": "言種上立不依能感業增上緣種立謂業種既疎",
    "X05n0229_006:0323b21": "為緣非親生種無力連持故非命根體也言生者",
    "X05n0229_006:0323b22": "簡餘不生現行之因緣種子彼未生現非命根體",
    "X05n0229_006:0323b23": "此者簡餘識也識者簡彼相應五心所法種子者",
    "X05n0229_006:0323b24": "簡此識現行劣於種子故以現行雖以能持種子",
    "X05n0229_006:0323c01": "然不能生於種子故不依現行而立命根也然此",
    "X05n0229_006:0323c02": "種子有二功能一謂總功能為能生現行用此用",
    "X05n0229_006:0323c03": "是實貫通諸法種子上皆有此用故名總也二差",
    "X05n0229_006:0323c04": "別功能為能連持色心不令斷絕以此連持唯此",
    "X05n0229_006:0323c05": "有之名差別功能若命根唯依別功能上立不共",
    "X05n0229_006:0323c06": "餘故體即是假有此所以唯約別功能立也此中",
    "X05n0229_006:0323c07": "意說依普賢行願修行者各隨前業住壽短長盡",
    "X05n0229_006:0323c08": "一報之身修習勝行不虗度時名勝壽命則反顯",
    "X05n0229_006:0323c09": "縱恣不善三業之者靡惡不為不任調伏設住世",
    "X05n0229_006:0323c10": "間報命經劫轉使惡因彌廣苦果無窮善滅惡增",
    "X05n0229_006:0323c11": "非勝壽命故法句經云人壽百歲慳貪逾盛不如",
    "X05n0229_006:0323c12": "一日割捨財色人壽百歲樂不持戒不如一日淨",
    "X05n0229_006:0323c13": "心守戒人壽百歲多忿不忍不如一日含喜不瞋",
    "X05n0229_006:0323c14": "人壽百歲怠惰不勤不如一日策勵身心人壽百",
    "X05n0229_006:0323c15": "歲拙禦身心不如一日巧便運致人壽百歲常懷",
    "X05n0229_006:0323c16": "怯弱不如一日勇猛慧力人壽百歲不起善願不",
    "X05n0229_006:0323c17": "如一日發行四弘人壽百歲不生一智不如一日",
    "X05n0229_006:0323c18": "慧性聰利釋曰百年縱恣過罪逾深一日修持便",
    "X05n0229_006:0323c19": "獲大益所以不如也。△疏二頌究竟果。",
    "X05n0229_006:0323c20": "速詣菩提大樹王坐已降伏諸魔眾成等正覺轉法",
    "X05n0229_006:0323c21": "輪普利一切諸含識。",
    "X05n0229_006:0323c22": "○鈔後究竟果者速詣菩提大樹王等者謂諸佛",
    "X05n0229_006:0323c23": "示化臨成正覺時皆坐菩提樹也且如釋迦因中",
    "X05n0229_006:0323c24": "未成佛前苦行六年知不究竟即思過去諸佛皆",
    "X05n0229_006:0324a01": "詣菩提樹下降伏魔軍成等正覺即離其處詣尼",
    "X05n0229_006:0324a02": "連河邊將欲剃髮沐浴時優婁頻蠡聚落主名斯",
    "X05n0229_006:0324a03": "那鉢底有十童女昔與五跋陀羅常以麻麥供養",
    "X05n0229_006:0324a04": "菩薩其最小者名曰善生於菩薩苦行之時常以",
    "X05n0229_006:0324a05": "飲食供養八百梵志願資菩薩速成菩提菩薩以",
    "X05n0229_006:0324a06": "知自餓非真道故於無光太子邊換得袈裟至於",
    "X05n0229_006:0324a07": "晨朝入村乞食其聚落神告善生女汝之所為清",
    "X05n0229_006:0324a08": "淨人者欲來乞食汝欲供養宜速辦之善生聞已",
    "X05n0229_006:0324a09": "心大歡喜取十牛乳極令精純煑以為糜欲將供",
    "X05n0229_006:0324a10": "養菩薩知已即於糜上現吉祥相善生極怪有仙",
    "X05n0229_006:0324a11": "語之若有食此糜者必成正覺即敷妙座令優多",
    "X05n0229_006:0324a12": "羅女如常先請諸梵志等奉教四望都不見之唯",
    "X05n0229_006:0324a13": "見菩薩却來歸報善生告云此為最勝我本為彼",
    "X05n0229_006:0324a14": "宜速請之菩薩受請即詣其座善生歡喜以金鉢",
    "X05n0229_006:0324a15": "盛粥授於菩薩菩薩思惟我食糜已定證菩提此",
    "X05n0229_006:0324a16": "鉢付誰善生白言隨意受用菩薩受已至泥連河",
    "X05n0229_006:0324a17": "置鉢岸上剃髮沐浴諸天以香華遍散河中浴已",
    "X05n0229_006:0324a18": "收水還天供養善生收髮起窣堵波大備香華而",
    "X05n0229_006:0324a19": "申供養出岸思惟坐何坐食龍妃持座湧出供養",
    "X05n0229_006:0324a20": "菩薩坐已取食乳糜身體平復致鉢河中龍收供",
    "X05n0229_006:0324a21": "養帝釋化為金翅奪將歸天起塔供養經說我佛",
    "X05n0229_006:0324a22": "世尊詣道樹時無量菩薩并諸天眾各各嚴飾菩",
    "X05n0229_006:0324a23": "提之樹或有高顯百千由旬純華所成或純旃檀",
    "X05n0229_006:0324a24": "或純繒綵所成或純珠寶所成或七寶成如是計",
    "X05n0229_006:0324b01": "有八萬四千一一樹下各隨色類敷師子座其座",
    "X05n0229_006:0324b02": "或以純華莊嚴或香或寶或純或雜一一皆願菩",
    "X05n0229_006:0324b03": "薩坐於樹下得無上覺爾時菩薩澡浴身體復食",
    "X05n0229_006:0324b04": "乳糜氣力平全欲往詣十六功德之地菩提樹下",
    "X05n0229_006:0324b05": "為欲降伏諸魔怨故以大人相四面而行振動大",
    "X05n0229_006:0324b06": "地出大音聲足下放光隨所踐處皆生蓮華正念",
    "X05n0229_006:0324b07": "向彼菩提之樹直視行時便有無量威儀時風天",
    "X05n0229_006:0324b08": "雨天從泥連河至菩提樹周遍掃洒盡令嚴淨又",
    "X05n0229_006:0324b09": "雨無量殊勝香華遍覆其地三千界內大小諸樹",
    "X05n0229_006:0324b10": "皆悉低垂向菩提樹大小諸山皆悉低垂向菩提",
    "X05n0229_006:0324b11": "樹欲天散華一一華等一俱盧舍以為其臺復現",
    "X05n0229_006:0324b12": "廣路於路左右七寶欄楯量如七多羅樹眾寶幡",
    "X05n0229_006:0324b13": "蓋處處莊嚴又化七寶多羅之樹絡以金繩繩上",
    "X05n0229_006:0324b14": "皆懸珍鐸明珠琉璃間廁其樹兩間有七寶池金",
    "X05n0229_006:0324b15": "沙遍布香水盈滿四華芬馥四面寶階周帀莊嚴",
    "X05n0229_006:0324b16": "迦陵等鳥出和雅音有八萬四千諸天婇女以眾",
    "X05n0229_006:0324b17": "香水用洒於路復有上類散眾天華一一樹下復",
    "X05n0229_006:0324b18": "有眾寶妙臺其上各有八萬四千天諸婇女皆捧",
    "X05n0229_006:0324b19": "寶器盛眾妙香復有五千天諸婇女奏天妓樂歌",
    "X05n0229_006:0324b20": "舞頌歎出和雅音菩薩其身普放光明照諸佛剎",
    "X05n0229_006:0324b21": "復有無量百千諸天奏天妓樂於虗空中雨眾天",
    "X05n0229_006:0324b22": "華又雨無量百千天妙衣服復有無量象馬牛等",
    "X05n0229_006:0324b23": "圍繞菩薩發聲哮吼其音和暢無量眾鳥翱翔圍",
    "X05n0229_006:0324b24": "繞出和雅音菩薩往詣菩提場時有如是等無量",
    "X05n0229_006:0324c01": "希有吉祥之相令無邊界有情皆得安樂離苦惱",
    "X05n0229_006:0324c02": "等菩薩爾時放大光明照無邊界遇光之者苦惱",
    "X05n0229_006:0324c03": "皆除迦利龍王說偈讚歎龍妃金光圍繞供養既",
    "X05n0229_006:0324c04": "到樹下復自思惟往昔諸佛坐何等座證成菩提",
    "X05n0229_006:0324c05": "念昔諸佛皆坐淨草時天帝釋化為刈草之人於",
    "X05n0229_006:0324c06": "菩薩邊持草而立菩薩徐問汝名字誰其人答言",
    "X05n0229_006:0324c07": "我名吉祥菩薩心喜我今必證無上菩提即以妙",
    "X05n0229_006:0324c08": "音從乞其草化人心喜持以上之菩薩受已以手",
    "X05n0229_006:0324c09": "自敷結跏趺坐立大誓言若不成佛終不起此也",
    "X05n0229_006:0324c10": "言坐等者即降魔相也菩薩既坐已思惟欲界波",
    "X05n0229_006:0324c11": "旬最尊最勝應召來此而降伏之即放白毫光照",
    "X05n0229_006:0324c12": "三千界波旬遇已夢三十二不吉祥事寤已心驚",
    "X05n0229_006:0324c13": "告諸臣佐云我聞空聲悉達太子苦行圓滿必成",
    "X05n0229_006:0324c14": "菩提空我境界如何摧伏大臣等及其千子皆共",
    "X05n0229_006:0324c15": "諫之波旬轉怒即召諸女詣菩薩前各騁妖姦欲",
    "X05n0229_006:0324c16": "壞其淨行菩薩哀念說偈化之令諸魔女皆知欲",
    "X05n0229_006:0324c17": "過而復報言汝等有福今得生天身不念無常造",
    "X05n0229_006:0324c18": "諸幻惑當墮惡道欲脫甚難是時諸女散以天華",
    "X05n0229_006:0324c19": "右旋菩薩却歸天上於波旬所具述其由諫波旬",
    "X05n0229_006:0324c20": "言願不為患時白部魔子名曰導師啟父王言菩",
    "X05n0229_006:0324c21": "薩清淨超過三界神通道力無有能當諸天龍神",
    "X05n0229_006:0324c22": "咸共稱讚必非大王所能摧屈不須造惡自招過",
    "X05n0229_006:0324c23": "患波旬不受自往遣之不受輪王山間獨處欲望",
    "X05n0229_006:0324c24": "佛道徒自勞形菩薩語言我今坐此決取菩提日",
    "X05n0229_006:0325a01": "月墮地須彌傾倒寧有是事我志不移波旬轉怒",
    "X05n0229_006:0325a02": "吼聲如雷喚諸夜叉率自徒屬鄙惡醜形百千異",
    "X05n0229_006:0325a03": "類或布黑雲雷電霹靂或雨砂石或擎大山或口",
    "X05n0229_006:0325a04": "吐毒蛇或身出猛燄彎弓揮劒舞矟盤槍無量億",
    "X05n0229_006:0325a05": "魔軍廣為驚怖菩薩以慈定力砂石箭鏃悉變成",
    "X05n0229_006:0325a06": "華惡龍吐毒皆為香氣波旬執劒自欲害之魔子",
    "X05n0229_006:0325a07": "抱而諫之勿招罪咎菩提樹神無量天眾言詞毀",
    "X05n0229_006:0325a08": "責讚菩薩德爾時菩薩語魔王言我今於此斷汝",
    "X05n0229_006:0325a09": "怨讐滅汝惡業除汝嫉妬汝宜回心生大歡喜汝",
    "X05n0229_006:0325a10": "以微善今得天身我從無量劫來修習聖道魔言",
    "X05n0229_006:0325a11": "有何證據菩薩即以右手指地而說偈言諸物依",
    "X05n0229_006:0325a12": "何得生長大地能為平等因此應與我作證明汝",
    "X05n0229_006:0325a13": "今當觀如實說時地神持華鬘湧現供養言我能",
    "X05n0229_006:0325a14": "證菩薩往昔多劫修行今得菩提酬前因行也然",
    "X05n0229_006:0325a15": "我此地是金剛臍餘方悉轉此地不動作是語已",
    "X05n0229_006:0325a16": "大千世界六種震動搖出大音聲有十八相魔眾",
    "X05n0229_006:0325a17": "見已憒亂身心顛倒狼籍蹤橫而走波旬驚怖悶",
    "X05n0229_006:0325a18": "絕頓躃有一地神以水洒之告言速去此有兵眾",
    "X05n0229_006:0325a19": "欲來害汝是時魔眾退散而走降魔相竟也言成",
    "X05n0229_006:0325a20": "等正覺者即成道相也隨學果用中已說也。",
    "X05n0229_006:0325a21": "△疏三頌結勸受持三一結前諸行。",
    "X05n0229_006:0325a22": "若人於此普賢願讀誦受持及演說。",
    "X05n0229_006:0325a23": "△疏二重顯勝益。",
    "X05n0229_006:0325a24": "果報唯佛能證知決定獲勝菩提道若人誦此普賢",
    "X05n0229_006:0325b01": "願我說少分之善根一念一切悉圓滿成就眾生清",
    "X05n0229_006:0325b02": "淨願。",
    "X05n0229_006:0325b03": "△疏三結成回向。",
    "X05n0229_006:0325b04": "我此普賢殊勝行無邊勝福皆回向普願沉溺諸眾",
    "X05n0229_006:0325b05": "生速往無量光佛剎。",
    "X05n0229_006:0325b06": "△疏二結說讚善。",
    "X05n0229_006:0325b07": "爾時普賢菩薩摩訶薩於如來前說此普賢廣大願",
    "X05n0229_006:0325b08": "王清淨偈已。△善財童子踊躍無量。△一切菩薩皆",
    "X05n0229_006:0325b09": "大歡喜。△如來讚言善哉善哉。",
    "X05n0229_006:0325b10": "疏結說讚善乃是義生此會入定未有佛說古德",
    "X05n0229_006:0325b11": "共立令眾頓證。○鈔此會入定未有佛說者會初",
    "X05n0229_006:0325b12": "世尊入師子頻申三昧便令逝多林忽然廣博現",
    "X05n0229_006:0325b13": "種種莊嚴之事普賢開發文殊讚述大眾頓證後",
    "X05n0229_006:0325b14": "文殊出至福城東教示善財展轉求道乃至品末",
    "X05n0229_006:0325b15": "佛無自說之處故此云如來讚言者乃是義生也。",
    "X05n0229_006:0325b16": "△疏二流通分二一指所說法。",
    "X05n0229_006:0325b17": "爾時世尊與諸聖者菩薩摩訶薩演說如是不可思",
    "X05n0229_006:0325b18": "議解脫境界勝法門時。",
    "X05n0229_006:0325b19": "疏向普賢說已是結義今云佛說亦是義生意",
    "X05n0229_006:0325b20": "欲總該亦有二意。△一此之一會佛為會主雖諸善",
    "X05n0229_006:0325b21": "友以總該別亦屬佛說。△二徧該九會以皆不起菩",
    "X05n0229_006:0325b22": "提樹王徧一切處一時頓說。○鈔此之一會至亦",
    "X05n0229_006:0325b23": "屬佛說者謂初會來皆菩薩為主欲有所表謂初",
    "X05n0229_006:0325b24": "會普賢為主初會是九會之總表佛依正二果體",
    "X05n0229_006:0325c01": "是法界普賢主法界故二文殊為主主十信故足",
    "X05n0229_006:0325c02": "下放光三法慧為主十住是解位足指放光四功",
    "X05n0229_006:0325c03": "德林為主十行森聳如林故足趺放光五金剛幢",
    "X05n0229_006:0325c04": "為主回向高出故兩膝放光六金剛藏為主入地",
    "X05n0229_006:0325c05": "能生無盡之功德故眉間放光七普賢為主位滿",
    "X05n0229_006:0325c06": "還同法界故於一會中隨品別有所表故有餘菩",
    "X05n0229_006:0325c07": "薩等說者也八普慧普賢等為主託法進修慧能",
    "X05n0229_006:0325c08": "引行故普賢主行故九至此會初方是佛自為主",
    "X05n0229_006:0325c09": "表證入因果若不冥合佛心無由證入故此云佛",
    "X05n0229_006:0325c10": "為會主也則諸善友皆佛十身中餘類身故以總",
    "X05n0229_006:0325c11": "該別縱前八會說主亦佛十身中菩薩身也故一",
    "X05n0229_006:0325c12": "一會初皆先標佛淺識不曉此意云華嚴多分非",
    "X05n0229_006:0325c13": "佛親說未為極妙者渾是街巷之談也疏二通該",
    "X05n0229_006:0325c14": "九會至一時頓說者謂不起菩提樹而昇忉利天",
    "X05n0229_006:0325c15": "等三天也皆不起而昇之如昇須彌品云爾時世",
    "X05n0229_006:0325c16": "尊不離一切菩提樹下而昇須彌向帝釋殿法慧",
    "X05n0229_006:0325c17": "菩薩偈云佛子汝應觀如來自在力一切閻浮提",
    "X05n0229_006:0325c18": "皆言佛在中我等今見佛住於須彌頂十方悉亦",
    "X05n0229_006:0325c19": "然如來自在力既三天皆爾故成四句一不起一",
    "X05n0229_006:0325c20": "切菩提樹而昇一天如前經文二不起一處而昇",
    "X05n0229_006:0325c21": "一切處三不起一處而昇一處四不起一切處而",
    "X05n0229_006:0325c22": "昇一切處二四兩句取其結例之文謂十方悉亦",
    "X05n0229_006:0325c23": "然取前一切閻浮提對忉利悉亦然則是第四句",
    "X05n0229_006:0325c24": "但取一閻浮提對一切忉利是第二句其第三句",
    "X05n0229_006:0326a01": "易知故無文義必合有是則不起法界菩提樹遍",
    "X05n0229_006:0326a02": "昇法界七處即第四句問動靜相違去住懸隔既",
    "X05n0229_006:0326a03": "云不離何得言昇答然佛得菩提智無不周體無",
    "X05n0229_006:0326a04": "不在無依無住無去無來然以自在即體之應應",
    "X05n0229_006:0326a05": "隨體遍緣感前後有住有昇閻浮有感見在道樹",
    "X05n0229_006:0326a06": "天宮有感見昇天上非移覺樹之佛而昇天宮故",
    "X05n0229_006:0326a07": "云不離覺樹而昇釋殿故法慧云佛子汝應觀等",
    "X05n0229_006:0326a08": "文理有據今更以喻顯譬如朗月流影遍應且澄",
    "X05n0229_006:0326a09": "江一月三舟共觀一舟停住二舟南北南者見月",
    "X05n0229_006:0326a10": "千里隨南北者見月千里隨北停舟之者見月不",
    "X05n0229_006:0326a11": "移是謂此月不離中流而往南北設百千共觀八",
    "X05n0229_006:0326a12": "方各去則百千月各隨其去諸有識者曉斯旨焉。",
    "X05n0229_006:0326a13": "△疏向見普賢在菩提場攝末歸本以本該末並",
    "X05n0229_006:0326a14": "為佛說。○鈔向見普賢至佛說者然第一會初是",
    "X05n0229_006:0326a15": "菩提場證道佛既不離菩提樹而在逝多林文殊",
    "X05n0229_006:0326a16": "從佛會而出乃至福城東開發善財是從本起末",
    "X05n0229_006:0326a17": "善財求友展轉南行並是末也從寄登地已後多",
    "X05n0229_006:0326a18": "不指方最後見普賢時在菩提場內是攝末歸本",
    "X05n0229_006:0326a19": "也故云以本該末竝為佛說也。",
    "X05n0229_006:0326a20": "△疏二時眾受持二一列能持眾三一菩薩眾。",
    "X05n0229_006:0326a21": "文殊師利菩薩而為上首諸大菩薩及所成熟六千",
    "X05n0229_006:0326a22": "比丘彌勒菩薩而為上首賢劫一切諸大菩薩無垢",
    "X05n0229_006:0326a23": "普賢菩薩而為上首一生補處住灌頂位諸大菩薩",
    "X05n0229_006:0326a24": "及餘十方種種世界普來集會一切剎海極微塵數",
    "X05n0229_006:0326b01": "諸菩薩摩訶薩眾。",
    "X05n0229_006:0326b02": "疏文有四類前之二類多在此會第三普賢義",
    "X05n0229_006:0326b03": "通常隨則徧該九會第四種種世界普來集會亦",
    "X05n0229_006:0326b04": "通二義亦是前來遠集新眾二通九會集有遠近",
    "X05n0229_006:0326b05": "而梵本無文。○鈔及所成熟六千比丘者即文殊",
    "X05n0229_006:0326b06": "辭佛往於南方舍利弗亦辭佛領自徒眾六千比",
    "X05n0229_006:0326b07": "丘海覺比丘而為上首至於中路舍利弗勸令歸",
    "X05n0229_006:0326b08": "依文殊文殊如象王回旋觀諸比丘為說十種無",
    "X05n0229_006:0326b09": "疲厭心謂積集一切善根心無疲厭見一切佛承",
    "X05n0229_006:0326b10": "事供養心無疲厭求一切佛法心無疲厭行一切",
    "X05n0229_006:0326b11": "波羅蜜心無疲厭成就一切菩薩三昧心無疲厭",
    "X05n0229_006:0326b12": "次第入一切三世心無疲厭普嚴淨十方佛剎心",
    "X05n0229_006:0326b13": "無疲厭教化調伏一切眾生心無疲厭修一切劫",
    "X05n0229_006:0326b14": "中成就菩薩心無疲厭為成就一切眾生故修行",
    "X05n0229_006:0326b15": "一切佛剎微塵數波羅蜜成就如來十力如是次",
    "X05n0229_006:0326b16": "第為成熟一切眾生界成就如來一切力心無疲",
    "X05n0229_006:0326b17": "厭諸比丘得普照法界故大疏序云象王回旋六",
    "X05n0229_006:0326b18": "千道成於言下故此列之也言比丘者新云苾蒭",
    "X05n0229_006:0326b19": "唐言具淨西天有苾蒭草有其五德以況佛弟子",
    "X05n0229_006:0326b20": "有其五種德也一體性柔軟如比丘調伏三業制",
    "X05n0229_006:0326b21": "伏煩惱不起卒暴柔和善語不觸於人二引蔓傍",
    "X05n0229_006:0326b22": "布此況比丘須傳佛教勸化一切互相接引展轉",
    "X05n0229_006:0326b23": "相化如一燈然百千燈三香氣遠騰覺香氣者悅",
    "X05n0229_006:0326b24": "樂身心此況比丘戒香芬馥眾人聞者皆生歡喜",
    "X05n0229_006:0326c01": "發其道意四觸身安樂有患者此草拂著皆悉平",
    "X05n0229_006:0326c02": "復以況比丘自斷煩惱以求無上菩提外則教化",
    "X05n0229_006:0326c03": "眾生皆令斷惡滅煩惱惑安住善品五不背日光",
    "X05n0229_006:0326c04": "猶如葵藿常隨向日此況比丘行住坐臥四威儀",
    "X05n0229_006:0326c05": "中常向如來不曾外緣邪見是為五德也復有五",
    "X05n0229_006:0326c06": "義一曰怖魔初出家時魔宮震動此約淨心出家",
    "X05n0229_006:0326c07": "者說二曰乞士謂上從諸佛乞法以資慧命下從",
    "X05n0229_006:0326c08": "檀越乞衣食以濟色身求無上菩提三曰淨持戒",
    "X05n0229_006:0326c09": "佛地論及婆沙論說具足六義名淨持戒一具住",
    "X05n0229_006:0326c10": "淨尸羅二能自防非別解脫戒三具足三千威儀",
    "X05n0229_006:0326c11": "八萬細行四所行具足離五處不應行即處女寡",
    "X05n0229_006:0326c12": "女沽酒屠兒惡黨等五於微細罪生廣大怖故世",
    "X05n0229_006:0326c13": "尊言莫輕小罪以為無殃水滴雖微漸盈大器慎",
    "X05n0229_006:0326c14": "之妙矣六受之處須依勝師不現邪見如是六義",
    "X05n0229_006:0326c15": "名淨持戒也四曰淨命離四邪命及五邪命四邪",
    "X05n0229_006:0326c16": "命者一下口食謂種植樹木耕田墾土二仰口食",
    "X05n0229_006:0326c17": "謂觀瞻星象以求衣食三方口食謂四方通耗等",
    "X05n0229_006:0326c18": "及媒嫁事四維口食謂呪術推筭祿命決疑用怖",
    "X05n0229_006:0326c19": "於人以求衣食五邪命者一為利養故詐現希奇",
    "X05n0229_006:0326c20": "二為利養故自說功德三為利養故占相吉凶為",
    "X05n0229_006:0326c21": "說令怖以求衣食四為利養故稱得供養激動人",
    "X05n0229_006:0326c22": "心五為利養故廣置徒弟高聲現威令人怕怖恐",
    "X05n0229_006:0326c23": "動求財也若能離得四邪五邪所獲資身名為淨",
    "X05n0229_006:0326c24": "命食得名比丘也五曰破惡謂能降四魔也賢劫",
    "X05n0229_006:0327a01": "一切諸大菩薩者今此住劫應名善賢得名所因",
    "X05n0229_006:0327a02": "如大悲經說此三千大千世界初欲成時有大水",
    "X05n0229_006:0327a03": "聚淨居天子觀此大水見有千莖諸妙蓮華各有",
    "X05n0229_006:0327a04": "千葉金色金光知有賢人一千同劫成佛故名賢",
    "X05n0229_006:0327a05": "劫則住二十介劫中今當第九彌勒於第十劫中",
    "X05n0229_006:0327a06": "成佛如餘處說也言一生補處者謂唯有人中一",
    "X05n0229_006:0327a07": "遍受生名為一生當紹前佛之位名為補處此約",
    "X05n0229_006:0327a08": "化身成道也唯慈恩解一生補處總有三位一者",
    "X05n0229_006:0327a09": "一生所繫二者最後之身三者坐道場身上生則",
    "X05n0229_006:0327a10": "一生所繫唯有當來一遍受生為能繫下生則局",
    "X05n0229_006:0327a11": "後二身如釋迦初生時於東西南北各行七步說",
    "X05n0229_006:0327a12": "一偈云我生胎分盡是最末後身我已得漏盡當",
    "X05n0229_006:0327a13": "廣度眾生即名最後身也後於菩提樹下坐時名",
    "X05n0229_006:0327a14": "坐道場身若成佛了非三位攝即名佛身也此化",
    "X05n0229_006:0327a15": "身未成佛前有三位身若自受用身及他受用身",
    "X05n0229_006:0327a16": "未成佛前亦有此三生身如彌勒疏述也又諸菩",
    "X05n0229_006:0327a17": "薩有五種生方便攝化導利群品一者除灾生由",
    "X05n0229_006:0327a18": "願自在力為大魚等濟諸飢乏為大醫王救諸疾",
    "X05n0229_006:0327a19": "病為大善巧善和鬪諍為大國王如法息苦為大",
    "X05n0229_006:0327a20": "天神斷邪見行為火為水為車為舟為種種物息",
    "X05n0229_006:0327a21": "除灾患故維摩經云或作日月天梵王世界主或",
    "X05n0229_006:0327a22": "時作地水或復作火風劫中有疾病現身作藥草",
    "X05n0229_006:0327a23": "劫中有饑饉現身作飲食劫中有刀兵為之起慈",
    "X05n0229_006:0327a24": "悲等二者隨類生以願自在力於旁生等惡趣中",
    "X05n0229_006:0327b01": "生彼所行惡而自不行彼不行善而自行之如入",
    "X05n0229_006:0327b02": "諸酒肆能立其志入諸婬舍示欲之過為說正法",
    "X05n0229_006:0327b03": "除彼過失三者大勢生稟性生時壽量形色種性",
    "X05n0229_006:0327b04": "富貴最為殊勝能斷眾生輕慢等過四者增上生",
    "X05n0229_006:0327b05": "受十王果自在化導隨所應生五者最勝生此生",
    "X05n0229_006:0327b06": "資糧以極圓滿如釋迦等生剎帝利大國王家能",
    "X05n0229_006:0327b07": "現等覺作諸佛事今言一生補處者於五種生中",
    "X05n0229_006:0327b08": "通攝後四若下生已住最後身即第五生攝是一",
    "X05n0229_006:0327b09": "生補處也言住灌頂位等者亦名受職位大經第",
    "X05n0229_006:0327b10": "三十九說十地滿心名受職位菩薩至此位末心",
    "X05n0229_006:0327b11": "得百萬阿僧祇三昧其最後三昧名受一切智勝",
    "X05n0229_006:0327b12": "職位住此三昧已有大寶蓮華忽然出生其華廣",
    "X05n0229_006:0327b13": "大量等百千三千大千世界以眾妙寶間錯莊嚴",
    "X05n0229_006:0327b14": "超過一切世間境界出世善根之所生起微塵數",
    "X05n0229_006:0327b15": "蓮華以為眷屬爾時菩薩坐此華座身相大小正",
    "X05n0229_006:0327b16": "相稱可無量菩薩以為眷屬各坐其餘蓮華之上",
    "X05n0229_006:0327b17": "周帀圍繞一一各得百萬三昧向大菩薩一心瞻",
    "X05n0229_006:0327b18": "仰此大菩薩坐華座時光明言音皆遍法界一切",
    "X05n0229_006:0327b19": "世界咸悉震動惡趣休息國土嚴淨同行菩薩靡",
    "X05n0229_006:0327b20": "不來集人天音樂同時發聲所有眾生悉得安樂",
    "X05n0229_006:0327b21": "從兩足下放百萬億阿僧祇光明普照十方諸大",
    "X05n0229_006:0327b22": "地獄滅眾生苦於兩膝輪放光滅畜生苦於臍輪",
    "X05n0229_006:0327b23": "放光照閻浮提界滅餓鬼苦兩脅放光滅人間苦",
    "X05n0229_006:0327b24": "兩手放光普照天宮阿脩羅宮兩眉放光普照聲",
    "X05n0229_006:0327c01": "聞項背放光普照緣覺口中放光照初發心乃至",
    "X05n0229_006:0327c02": "九地菩薩眉間放光普照十地菩薩令魔宮殿悉",
    "X05n0229_006:0327c03": "皆不現頂上放光普照諸佛道場眾會右遶十帀",
    "X05n0229_006:0327c04": "住虗空中成光明網名熾然光明發起種種諸供",
    "X05n0229_006:0327c05": "養事供養於佛餘諸菩薩從初發心乃至九地所",
    "X05n0229_006:0327c06": "有供養欲比於此筭數譬喻不及其一若有眾生",
    "X05n0229_006:0327c07": "見如此事皆悉於菩提得不退轉此大光明作供",
    "X05n0229_006:0327c08": "養已復遶十方一一諸佛道場眾會遶十帀已從",
    "X05n0229_006:0327c09": "諸如來足下而入爾時諸佛菩薩知某世界某菩",
    "X05n0229_006:0327c10": "薩行廣大行到受職位乃至九地菩薩眾皆圍繞",
    "X05n0229_006:0327c11": "恭敬觀察正觀察時其諸菩薩即各獲得十千三",
    "X05n0229_006:0327c12": "昧十方所有受職菩薩皆於金剛莊嚴臆德相中",
    "X05n0229_006:0327c13": "出大光明名能壞魔怨普照十方現神變已而來",
    "X05n0229_006:0327c14": "入此菩薩臆德相中其光入已令此菩薩智慧勢",
    "X05n0229_006:0327c15": "力增長過百千倍爾時十方一切諸佛從眉間出",
    "X05n0229_006:0327c16": "清淨光明無數光明以為眷屬名增益一切智神",
    "X05n0229_006:0327c17": "通普照法界作佛事已而來至此菩薩會上周帀",
    "X05n0229_006:0327c18": "圍繞示現種種莊嚴事已從大菩薩頂上而入其",
    "X05n0229_006:0327c19": "眷屬光明亦各入此諸菩薩頂當入之時此菩薩",
    "X05n0229_006:0327c20": "得先所未得百萬三昧名為已得受職之位入佛",
    "X05n0229_006:0327c21": "境界具足十力墮在佛數也疏前來遠集新眾者",
    "X05n0229_006:0327c22": "即此會列五百菩薩及聲聞眾世尊入定現相然",
    "X05n0229_006:0327c23": "後有十方菩薩雲集故云新眾也。",
    "X05n0229_006:0327c24": "△疏二聲聞眾。",
    "X05n0229_006:0328a01": "大智舍利弗摩訶目犍連等而為上首諸大聲聞。",
    "X05n0229_006:0328a02": "疏唯局此會。○鈔言大智舍利弗等者舍利弗本",
    "X05n0229_006:0328a03": "行名舍利弗多亦曰舍利子即鶖鷺子蓋從母以",
    "X05n0229_006:0328a04": "呼也姓拘栗氏號優波提舍即王城提舍論師",
    "X05n0229_006:0328a05": "之子年纔八歲名振四方與大目連少而為友形",
    "X05n0229_006:0328a06": "容短小事山闍耶外道知不究竟將期明脫後遇",
    "X05n0229_006:0328a07": "馬勝聞法得初果與其徒眾二百五十人投佛出",
    "X05n0229_006:0328a08": "家半月後得無學果阿含第三云我聲聞中第一",
    "X05n0229_006:0328a09": "比丘智慧無窮舍利弗是雜阿含二十三云舍利",
    "X05n0229_006:0328a10": "弗是第二法王廣如中阿含自果第四西域記第",
    "X05n0229_006:0328a11": "九等敘也言摩訶目犍連者新云摩訶沒特伽羅",
    "X05n0229_006:0328a12": "子目犍連姓大般若四百七十八翻為大採菽氏",
    "X05n0229_006:0328a13": "瑜伽第四云菉豆子神仙之後名拘律陀或拘梨",
    "X05n0229_006:0328a14": "多王舍拘哩伽邑人大婆羅門種後因鶖子說偈",
    "X05n0229_006:0328a15": "悟道詣佛出家七日後得無學果常在佛左邊鶖",
    "X05n0229_006:0328a16": "子在右邊號雙賢弟子增一云我聲聞中第一比",
    "X05n0229_006:0328a17": "丘神足輕舉飛到十方是大目連南山記說目連",
    "X05n0229_006:0328a18": "同名者有六人今言大者揀小濫也廣如本行四",
    "X05n0229_006:0328a19": "十八第九西域記等敘也諸大聲聞者聲者所謂",
    "X05n0229_006:0328a20": "諸佛教聲聞聲悟道名聲聞也通即大乘亦曰聲",
    "X05n0229_006:0328a21": "聞以佛道聲令一切聞故又言大者共有六義一",
    "X05n0229_006:0328a22": "智大盡無生故二斷大見修盡故三相大佛威儀",
    "X05n0229_006:0328a23": "故四利大世應供故五用大具通明故六記大當",
    "X05n0229_006:0328a24": "作佛故。",
    "X05n0229_006:0328b01": "△疏三雜類眾。",
    "X05n0229_006:0328b02": "并諸人天一切世主天龍夜叉乾闥婆阿修羅迦樓",
    "X05n0229_006:0328b03": "羅緊那羅摩睺羅伽人非人等一切大眾。",
    "X05n0229_006:0328b04": "○鈔言天龍等者總舉八部眾也一天者有四一",
    "X05n0229_006:0328b05": "名天如世國王名為天子緣有福諸天減一分福",
    "X05n0229_006:0328b06": "與今天子二生天名天下從四天王天上至非想",
    "X05n0229_006:0328b07": "非非想天中有情三淨天但於人中得聖果者名",
    "X05n0229_006:0328b08": "為淨天有自在義故四生淨天謂二十八天中諸",
    "X05n0229_006:0328b09": "聖人是也今言天者四中多取第二生天也二龍",
    "X05n0229_006:0328b10": "有四種一天龍持天宮殿不教墮落者二人龍人",
    "X05n0229_006:0328b11": "間興雲致雨者三地龍能持山河大地四王龍守",
    "X05n0229_006:0328b12": "護王之庫藏等者復有四種一者虬龍虬龍有角",
    "X05n0229_006:0328b13": "二者鷹龍鷹龍有翼三者驪龍驪龍有珠四者蛟",
    "X05n0229_006:0328b14": "龍蛟龍有鱗又龍離五般障難方能降雨一火大",
    "X05n0229_006:0328b15": "增盛二風吹雲散三阿修羅收雲入海四風伯雨",
    "X05n0229_006:0328b16": "師放逸懈怠五者眾生造諸惡業龍天瞋責雨亦",
    "X05n0229_006:0328b17": "不下五中隨有一障雨即不下也三夜叉者新云",
    "X05n0229_006:0328b18": "藥叉此云輕捷鬼唐三藏翻為暴惡神亦名勇徤",
    "X05n0229_006:0328b19": "神雌者名可畏攝地行食啖生類雄者名藥叉有",
    "X05n0229_006:0328b20": "翅而能飛空唯喫孩兒居下天守天城門也四乾",
    "X05n0229_006:0328b21": "闥婆者正云徤闥嚩此云尋香行亦云食香神謂",
    "X05n0229_006:0328b22": "食氣作樂求乞天帝須樂體有異相便往奏之西",
    "X05n0229_006:0328b23": "天呼一類音聲人名徤闥嚩謂不作生計尋食香",
    "X05n0229_006:0328b24": "氣作樂求之五阿脩羅者古翻不飲酒神謂海水",
    "X05n0229_006:0328c01": "鹹苦釀酒不成因茲不得喫名不飲酒神新云阿",
    "X05n0229_006:0328c02": "素落此云非天謂無天實德故云非天也六迦樓",
    "X05n0229_006:0328c03": "羅此云金翅鳥正云羯路荼此云妙翅鳥身有四",
    "X05n0229_006:0328c04": "色黃金色白銀色瑠璃色頗胝迦色以有四般寶",
    "X05n0229_006:0328c05": "色翅羽嚴麗故名妙翅鳥此具四生如前已辯也",
    "X05n0229_006:0328c06": "七緊那羅者正云緊捺洛此云歌神有其四類法",
    "X05n0229_006:0328c07": "華經中呼為清歌雅樂眾此樂神體是畜生形狀",
    "X05n0229_006:0328c08": "似人面貌端正頭上有一角人見生疑不委是人",
    "X05n0229_006:0328c09": "是畜亦名疑人也八摩睺羅伽正云莫呼洛迦此",
    "X05n0229_006:0328c10": "云大腹莫呼云大洛迦云腹即莽蛇蝦蟆之類也",
    "X05n0229_006:0328c11": "此之八類於一一類中各有無量總在會中問此",
    "X05n0229_006:0328c12": "等何緣得至佛會答慈恩和尚云由佛慈悲廣為",
    "X05n0229_006:0328c13": "引他有靈之類皆悉奔波希法雨以潤萌芽冀智",
    "X05n0229_006:0328c14": "藥而除眾苦如歸慈父若趣醫王但由平等慈悲",
    "X05n0229_006:0328c15": "恩霑動植者也動者有情植者無情草木等類如",
    "X05n0229_006:0328c16": "來行處有情遇之便得超昇無情枯木再生華結",
    "X05n0229_006:0328c17": "果也。",
    "X05n0229_006:0328c18": "△疏二總顯受持。",
    "X05n0229_006:0328c19": "聞佛所說皆大歡喜信受奉行。",
    "X05n0229_006:0328c20": "疏總顯受持通前諸眾然此流通偏通第九若",
    "X05n0229_006:0328c21": "通九會於理無違何必將斯要該九會又準前例",
    "X05n0229_006:0328c22": "說法之後尚闕現瑞及證成等但案梵文足有始",
    "X05n0229_006:0328c23": "終。○鈔聞佛所說至信受奉行者慈恩圓覺疏引",
    "X05n0229_006:0328c24": "文殊所問經說有三種義歡喜奉行一說者清淨",
    "X05n0229_006:0329a01": "不為取著名利所染故二所說清淨以如實知法",
    "X05n0229_006:0329a02": "體故三者得果清淨即說益也亦陳事既周時眾",
    "X05n0229_006:0329a03": "獲益聞法者積善於胸懷受導者奉言以行學即",
    "X05n0229_006:0329a04": "各稟教習學流通未聞也疏何必將斯等者古德",
    "X05n0229_006:0329a05": "多云經來未盡故無流通即意懸指此文通於九",
    "X05n0229_006:0329a06": "會今不用之故云何必也尚闕現瑞等者諸會說",
    "X05n0229_006:0329a07": "竟皆有之也即知各自流通也。",
    "X05n0229_006:0329a08": "△疏四偈辭述意回向。",
    "X05n0229_006:0329a09": "我佛昔於大劫海修行苦行為眾生。△證此難思解",
    "X05n0229_006:0329a10": "脫門。△何幸得聞能讚演。△願此勝因皆上薦寶祚",
    "X05n0229_006:0329a11": "長安帝道昌四恩百辟。△及含生。△同證玄門齊智",
    "X05n0229_006:0329a12": "海。",
    "X05n0229_006:0329a13": "○鈔第四慶讚回向文有二偈初偈慶遇申讚後",
    "X05n0229_006:0329a14": "偈舉益回向前中初三句述所證難思後一句慶",
    "X05n0229_006:0329a15": "聞讚演於初中初二句標佛悲願後一句顯證難",
    "X05n0229_006:0329a16": "思初中上句標行願時長下句正明行願於中上",
    "X05n0229_006:0329a17": "四字正舉修行下三字標行所為下一句顯證難",
    "X05n0229_006:0329a18": "思中言難思等者即所入不思議解脫境界也門",
    "X05n0229_006:0329a19": "者即能入普賢行願也此正舉所讚也後偈中初",
    "X05n0229_006:0329a20": "四字舉所回善根下三字等正申回向於中初即",
    "X05n0229_006:0329a21": "回向有情末後一句回餘二處初中先明上報四",
    "X05n0229_006:0329a22": "恩下三字明下及含識上四恩中初別顯王恩疏",
    "X05n0229_006:0329a23": "皆上薦寶祚等下通舉四恩謂一王恩二三寶恩",
    "X05n0229_006:0329a24": "三父母恩四眾生恩古云施主恩此上一一有大",
    "X05n0229_006:0329b01": "恩德故回向上報也廣如本生心地觀經所明言",
    "X05n0229_006:0329b02": "百辟者總舉臣寮同上王恩也及含生者即有情",
    "X05n0229_006:0329b03": "之異名總有十種一名類生二名膚生三名群生",
    "X05n0229_006:0329b04": "四名懷生五名蒼生六名眾生七名含生八名異",
    "X05n0229_006:0329b05": "生九名緣生十名有情今即一數也末後一句回",
    "X05n0229_006:0329b06": "餘二處者玄門二字即真如實際智海二字即無",
    "X05n0229_006:0329b07": "上菩提願四恩三有同證斯道也此中及含生等",
    "X05n0229_006:0329b08": "是向眾生即隨相行齊智海是向菩提即離相行",
    "X05n0229_006:0329b09": "玄門是向實際實際即非隨非離隨相行是大悲",
    "X05n0229_006:0329b10": "下化離相行是大智上求即隨相與離相二行闕",
    "X05n0229_006:0329b11": "一不可也何以隨相若闕離相則成有漏離相若",
    "X05n0229_006:0329b12": "闕隨相即墮偏空以離相得隨相故觀空而萬行",
    "X05n0229_006:0329b13": "沸騰隨相得離相故涉有而一道清淨如此二行",
    "X05n0229_006:0329b14": "不闕方可觀空不礙有涉有不礙空所以然者謂",
    "X05n0229_006:0329b15": "事即理故色即空故理由事顯事藉理空理空即",
    "X05n0229_006:0329b16": "觸目全真事顯乃無非是佛又空即色而萬別事",
    "X05n0229_006:0329b17": "事皆真色即空而一如相無不寂若如是解者無",
    "X05n0229_006:0329b18": "一心而不證念念道成無一事而非真塵塵佛土",
    "X05n0229_006:0329b19": "此乃圓宗所詮也所以此教圓無不妙廣無不周",
    "X05n0229_006:0329b20": "玄而復深普而能遍迥異諸教凡小權乘之行成",
    "X05n0229_006:0329b21": "普賢圓融稱性之行也良以根機有異性欲不同",
    "X05n0229_006:0329b22": "上哲之流叵成比況也。",
    "X05n0229_006:0329b24": "大方廣佛華嚴經普賢行願品別行疏鈔卷第六"
}