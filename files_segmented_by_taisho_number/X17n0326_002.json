{
    "X17n0326_002:0344a21": "觀楞伽阿跋多羅寶經記卷第二",
    "X17n0326_002:0344a22": "宋天竺三藏沙門求那跋陀羅譯",
    "X17n0326_002:0344a23": "明建鄴海印沙門　釋德清筆記",
    "X17n0326_002:0344a24": "一切佛語心品第一之下",
    "X17n0326_002:0344b01": "次廣明八識以示識智之相。分二。△初明八識相。",
    "X17n0326_002:0344b02": "爾時大慧菩薩復白佛言。世尊所說心意意識五法",
    "X17n0326_002:0344b03": "自性相。(唐譯云。惟願為我說五法自性相眾妙法門)一切諸佛菩薩所行。",
    "X17n0326_002:0344b04": "自心見等所緣境界。不和合。顯示一切說。(魏譯云。諸佛菩薩修",
    "X17n0326_002:0344b05": "行之處。遠離自心邪見境和合故。能破一切言語譬喻體相故。唐譯云。此是一切諸佛菩薩入自心境。離所行",
    "X17n0326_002:0344b06": "相)成真實相一切佛語心。(唐譯云。稱真實義諸佛教心)為楞伽國",
    "X17n0326_002:0344b07": "摩羅耶山海中住處諸大菩薩。說如來所歎海浪藏",
    "X17n0326_002:0344b08": "識境界法身(魏譯云。說觀察阿黎耶識大海波境界。說法身如來所說法故。唐譯云。唯願為",
    "X17n0326_002:0344b09": "此山中諸菩薩眾。隨順過去諸佛說藏識海浪法身境界)。",
    "X17n0326_002:0344b10": "記曰。此問明一心轉變。以釋廣說識有八種相也。",
    "X17n0326_002:0344b11": "問云。大慧前問諸識有幾種生住滅。世尊備答。且",
    "X17n0326_002:0344b12": "直示以唯心識觀。其轉凡成聖之功已畢。大慧至",
    "X17n0326_002:0344b13": "此復以心意識五法三自性為請者何也。答曰。此",
    "X17n0326_002:0344b14": "經直指寂滅一心。然此一心。本無迷悟。不屬聖凡。",
    "X17n0326_002:0344b15": "故曰五法三自性皆空。八識二無我俱遣。以隨迷",
    "X17n0326_002:0344b16": "悟之分。故有真妄之別。至若轉變之相。亦不出此",
    "X17n0326_002:0344b17": "四法而已。故大慧先以百八句為問。世尊答云一",
    "X17n0326_002:0344b18": "切皆非者。蓋約真如門中不容窮詰故也。大慧隨",
    "X17n0326_002:0344b19": "問諸識有幾種生住滅者。是在生滅門中容有言",
    "X17n0326_002:0344b20": "說耳。前世尊雖示唯心識觀。略明修證之門。未達",
    "X17n0326_002:0344b21": "一心轉變之妙。且不知諸識因何而生。故此請說",
    "X17n0326_002:0344b22": "五法自性眾妙法門。意顯即生滅而頓證真如。故",
    "X17n0326_002:0344b23": "唐譯云。唯願為說藏識海浪法身境界也。然心意",
    "X17n0326_002:0344b24": "意識。即前略說有三種識。今廣說有八種相也。五",
    "X17n0326_002:0344c01": "法者。謂名。相。妄想。正智。如如。三自性者。謂妄想。緣",
    "X17n0326_002:0344c02": "起。成。二無我。即人法二無我。今云轉變之妙者。良",
    "X17n0326_002:0344c03": "由一心真如。離名離相。真智獨照。本自圓成。人法",
    "X17n0326_002:0344c04": "雙忘。聖凡俱絕。蓋迷一心而為八識。故真如隨緣。",
    "X17n0326_002:0344c05": "變為名相之境。正智有待。翻為妄想之心。心境角",
    "X17n0326_002:0344c06": "立。緣起相生。人法雙彰。聖凡懸隔。悟一心而為藏",
    "X17n0326_002:0344c07": "性。轉八識而成四智。名相即是如如。緣起無性。本",
    "X17n0326_002:0344c08": "自圓成。人法俱空。聖凡齊泯。以即生滅而證真常。",
    "X17n0326_002:0344c09": "故云藏識海浪。即法身境界。是所以成真實相一",
    "X17n0326_002:0344c10": "切佛語心。此乃自覺聖智所緣境界。以離心自性",
    "X17n0326_002:0344c11": "相。是法身境界。故魏譯云。說法身如來所說法故。",
    "X17n0326_002:0344c12": "然而轉變之殊。只在生與無生。若達生本無生。則",
    "X17n0326_002:0344c13": "本有法身自現。故向下世尊徑若以識生之由。全",
    "X17n0326_002:0344c14": "經之旨。槩不出此。至若節節展轉折難。以破外道",
    "X17n0326_002:0344c15": "之見者。以彼不達自心現量。故妄生橫計。故云。未",
    "X17n0326_002:0344c16": "達境唯心。起種種分別。達境唯心已。分別即不生。",
    "X17n0326_002:0344c17": "苟會無性緣生。緣生無性。則無生之旨洞然心目。",
    "X17n0326_002:0344c18": "一切言說皆剩語矣。智者請深觀之。",
    "X17n0326_002:0344c19": "爾時世尊告大慧菩薩言。四因緣故。眼識轉。何等為",
    "X17n0326_002:0344c20": "四。謂自心現攝受不覺。無始虗偽過色習氣計著。識",
    "X17n0326_002:0344c21": "性自性。欲見種種色相。大慧。是名四種因緣。水流處",
    "X17n0326_002:0344c22": "藏識。轉識浪生。",
    "X17n0326_002:0344c23": "記曰。此言七識生起之由。正顯緣生無性義也。四",
    "X17n0326_002:0344c24": "因緣者。唐譯云。所謂不覺自心現而執取故。無始",
    "X17n0326_002:0345a01": "時來取著於色虗妄習氣故。識本性如是故。樂見",
    "X17n0326_002:0345a02": "種種諸色相故。此四因緣也。良以心本無生因境",
    "X17n0326_002:0345a03": "有。由此四種因緣。故本不生而生也。境有牽心之",
    "X17n0326_002:0345a04": "業用。以不達唯心所現。妄生取著。故不覺心生。以",
    "X17n0326_002:0345a05": "過去無始時來。各有自類種子。今心境相接。則習",
    "X17n0326_002:0345a06": "氣內熏。妄生分別。故本不生而生。以心有了境之",
    "X17n0326_002:0345a07": "功能。境緣一至。法爾心生。以愛阿賴耶。樂阿賴耶。",
    "X17n0326_002:0345a08": "而為主宰。居然樂見諸塵境界。故自然心生。此通",
    "X17n0326_002:0345a09": "言七識各因自境生起之相。蓋舉一例餘。故單言",
    "X17n0326_002:0345a10": "眼色為緣。生於眼識。其實無明為因。境界為緣。八",
    "X17n0326_002:0345a11": "識更互相依。故結云。水流處藏識。轉識浪生。故下",
    "X17n0326_002:0345a12": "文云如眼識等。問曰。唯識云。眼識九緣生。耳識唯",
    "X17n0326_002:0345a13": "從八。鼻舌身三七。後三五三四。何以此言前七轉",
    "X17n0326_002:0345a14": "識都具四緣耶。答曰。彼但言八識具緣多寡。此言",
    "X17n0326_002:0345a15": "七識生起之狀。故云水流處藏識轉識浪生。",
    "X17n0326_002:0345a16": "大慧。如眼識。一切諸根微塵毛孔俱生。隨次境界生。",
    "X17n0326_002:0345a17": "亦復如是。譬如明鏡現眾色相。猶如猛風吹大海水。",
    "X17n0326_002:0345a18": "記曰。此言諸識生起頓漸。以示先後不同也。唐譯",
    "X17n0326_002:0345a19": "云。如眼識。餘亦如是。於一切諸根微塵毛孔眼等",
    "X17n0326_002:0345a20": "轉識。或頓生。譬如明鏡現眾色相。或漸生。猶如猛",
    "X17n0326_002:0345a21": "風吹大海水。諸根毛孔。根也。微塵。塵也。根塵和合。",
    "X17n0326_002:0345a22": "識生其中。而言頓漸者。蓋五現量識。與同時意識。",
    "X17n0326_002:0345a23": "等一一根。周徧法界。名曰圓成。故眼根初見色時。",
    "X17n0326_002:0345a24": "最初未起分別。但如鏡中無別分析。則色之一塵",
    "X17n0326_002:0345b01": "徧現諸根。一塵既爾。根根皆然。故曰頓生。如鏡現",
    "X17n0326_002:0345b02": "相。及至第二念轉入意識而起分別。則五根隔越。",
    "X17n0326_002:0345b03": "諸塵隨根不同。先後亦異。故云漸生。如風吸海水。",
    "X17n0326_002:0345b04": "行人若了頓生。則達自心現量。無生之旨。如觀掌",
    "X17n0326_002:0345b05": "果。",
    "X17n0326_002:0345b06": "外境界風飄蕩心海。識浪不斷。因所作相異不異。合",
    "X17n0326_002:0345b07": "業生相。深入計著。不能了知色等自性。故五識身轉。",
    "X17n0326_002:0345b08": "大慧。即彼五識身俱。因差別分段相知。當知是意識",
    "X17n0326_002:0345b09": "因。",
    "X17n0326_002:0345b10": "記曰。此言八識更互為因。生起之相也。謂心海澄",
    "X17n0326_002:0345b11": "淵。由外境界風飄蕩不停。故七識波浪相續不斷。",
    "X17n0326_002:0345b12": "此總明八識本自不生。由境牽心。故諸識相生。以",
    "X17n0326_002:0345b13": "顯八識無明因境界而起也。因所作相異不異者。",
    "X17n0326_002:0345b14": "謂心境一如。以成本不生義。此句心境合明。俱有",
    "X17n0326_002:0345b15": "異不異相。心異不異者因。即八識自證分。所作相。",
    "X17n0326_002:0345b16": "即見分。以前七轉識總屬見分。今八識各了自境。",
    "X17n0326_002:0345b17": "故異。惟一精真。故不異。境異不異者。因。即無明業",
    "X17n0326_002:0345b18": "相。所作相。即所變相分。以六塵四大總屬相分。今",
    "X17n0326_002:0345b19": "各對諸根。故異。本唯一體。故不異。心境合明異不",
    "X17n0326_002:0345b20": "異者。因。即如來藏心。所作相。即妄心妄境。心境角",
    "X17n0326_002:0345b21": "立。故異。唯心所現。本一真心。故不異也。合業生相",
    "X17n0326_002:0345b22": "等者。唐譯云。業與生相。謂彼外境本唯心現。以無",
    "X17n0326_002:0345b23": "明不覺。不達唯心。故深生計著。執之取之。以為實",
    "X17n0326_002:0345b24": "我實法。此則七識因無明而有也。由此堅執我愛。",
    "X17n0326_002:0345c01": "不能了知色等如幻不實。而妄生貪愛。故眼得之",
    "X17n0326_002:0345c02": "而為色。耳得之而為聲等。故云不能了知色等自",
    "X17n0326_002:0345c03": "性。故五識身轉。此則五識因七識而有也。且五識",
    "X17n0326_002:0345c04": "緣境之時。最初一念。得境自性。不帶名言。無籌度",
    "X17n0326_002:0345c05": "心。故屬現量。而同時意識。與五識俱。或因分別五",
    "X17n0326_002:0345c06": "塵分段差別境界。有第六意識生。故云。即彼五識",
    "X17n0326_002:0345c07": "身俱。因差別分段相知。當知是意識因。此則六識",
    "X17n0326_002:0345c08": "因五識而生。此所謂諸識展轉相因而生也。蓋前",
    "X17n0326_002:0345c09": "七轉識。總屬八識見分了別之用。然前五對五塵",
    "X17n0326_002:0345c10": "時。其實六識同時而起。但最初一念未起分別。即",
    "X17n0326_002:0345c11": "名前五。亦名明了意識。但第二念剎那分別好惡",
    "X17n0326_002:0345c12": "差別等相。即名第六分別意識。此五八六七親疏",
    "X17n0326_002:0345c13": "之辯也。",
    "X17n0326_002:0345c14": "彼身轉。彼不作是念我展轉相因。自心現妄想計著",
    "X17n0326_002:0345c15": "轉。而彼各各壞相俱轉。分別境界分段差別。謂彼轉。",
    "X17n0326_002:0345c16": "記曰。此通言八識緣生無性。密示生本無生義。以",
    "X17n0326_002:0345c17": "成上異不異也。意謂諸識本自不生。元無異相。但",
    "X17n0326_002:0345c18": "約各了自境為生。故異耳。唐譯云。然彼諸識不作",
    "X17n0326_002:0345c19": "是念。我等同時展轉為因。而於自心所現境界。分",
    "X17n0326_002:0345c20": "別執著。俱時而起。無差別故。各了自境。以無性緣",
    "X17n0326_002:0345c21": "生。故不作念而展轉相因。以緣生無性。故各了自",
    "X17n0326_002:0345c22": "境而本無差別。若知了境無差。則無生之理自契。",
    "X17n0326_002:0345c23": "大經云。譬如河中水。湍流競奔逝。諸法不相知。各",
    "X17n0326_002:0345c24": "各亦如是。各了自境者。六塵。是前六境。第八見分。",
    "X17n0326_002:0346a01": "是七識境。根身種子器界。是八識境。",
    "X17n0326_002:0346a02": "如修行者入禪三昧。微細習氣轉而不覺知。而作是",
    "X17n0326_002:0346a03": "念。識滅。然後入禪正受。實不識滅而入正受。以習氣",
    "X17n0326_002:0346a04": "種子不滅。故不滅。以境界轉攝受不具。故滅。",
    "X17n0326_002:0346a05": "記曰。此下二段。言八識微細生滅。非劣三昧所能",
    "X17n0326_002:0346a06": "知也。二乘入禪。自謂滅識。然所滅者。但六識不取",
    "X17n0326_002:0346a07": "境界而為滅識。其藏識習氣種子實未滅也。唐譯",
    "X17n0326_002:0346a08": "云。諸修行者。入於三昧。以習力微起而不覺知。但",
    "X17n0326_002:0346a09": "作是念。我滅諸識入於三昧。實不識滅而入三昧。",
    "X17n0326_002:0346a10": "以彼不滅習氣種故。但不取諸境。名為識滅。",
    "X17n0326_002:0346a11": "大慧。如是微細藏識究竟邊際。除諸如來及住地菩",
    "X17n0326_002:0346a12": "薩。諸聲聞緣覺外道修行。所得三昧智慧之力。一切",
    "X17n0326_002:0346a13": "不能測量決了。",
    "X17n0326_002:0346a14": "記曰。二乘外道修行。以不知八識為生死根本。故",
    "X17n0326_002:0346a15": "錯亂修習。二乘得少為足。外道橫生邪見。蓋以生",
    "X17n0326_002:0346a16": "滅心為本修因。因地不真。故果招迂曲。今欲返妄",
    "X17n0326_002:0346a17": "歸真。轉識成智。必須頓悟自心現量。如實了知虗",
    "X17n0326_002:0346a18": "妄境界。明見自心微細流注。方能超生死證真常",
    "X17n0326_002:0346a19": "也。故下文明之。",
    "X17n0326_002:0346a20": "餘地相。智慧巧便。分別決斷句義。最勝無邊善根成",
    "X17n0326_002:0346a21": "熟。離自心現妄想虗偽。",
    "X17n0326_002:0346a22": "記曰。此下正指修行如實行者。方能入此法門也。",
    "X17n0326_002:0346a23": "唐譯云。唯有修行如實行者。以智慧力了諸地相。",
    "X17n0326_002:0346a24": "善達句義。無邊佛所廣集善根。不妄分別自心所",
    "X17n0326_002:0346b01": "見。能知之耳。故經云。能信此法者。不於一佛二佛",
    "X17n0326_002:0346b02": "三四五佛而種善根。已於無量千萬佛所種諸善",
    "X17n0326_002:0346b03": "根。故云無邊善根成熟者。方能入此法門。殆非淺",
    "X17n0326_002:0346b04": "根劣解所可信也。",
    "X17n0326_002:0346b05": "宴坐山林。下中上修。能見自心妄想流注。無量剎土",
    "X17n0326_002:0346b06": "諸佛灌頂。得自在力神通三昧。諸善知識佛子眷屬。",
    "X17n0326_002:0346b07": "彼心意意識自心所現自性境界虗妄之想。生死有",
    "X17n0326_002:0346b08": "海業愛無知。如是等因悉已超度。",
    "X17n0326_002:0346b09": "記曰。此明如實修行之速效也。真修之士。宴坐山",
    "X17n0326_002:0346b10": "林。習唯心觀門。能見自心微細流注。一念頓證無",
    "X17n0326_002:0346b11": "生。則得百千三昧神通。得十方諸佛同時灌頂。佛",
    "X17n0326_002:0346b12": "子眷屬自然圍繞。彼於心意識妄想境界業愛無",
    "X17n0326_002:0346b13": "明。當下頓脫。故云如是等因悉已超度。此所謂最",
    "X17n0326_002:0346b14": "勝知識也。",
    "X17n0326_002:0346b15": "是故大慧。諸修行者。應當親近最勝知識。",
    "X17n0326_002:0346b16": "記曰。佛法有因有緣。內以本具真如熏發為因。外",
    "X17n0326_002:0346b17": "以師友知識助發為緣。從上佛祖。未有不由知識",
    "X17n0326_002:0346b18": "而能得成菩提者。故世尊結勸修行如實行者。應",
    "X17n0326_002:0346b19": "當親近最勝知識。",
    "X17n0326_002:0346b20": "爾時世尊欲重宣此義而說偈言。",
    "X17n0326_002:0346b21": "譬如巨海浪。斯由猛風起。洪波鼓冥壑。無有斷絕時。",
    "X17n0326_002:0346b22": "藏識海常住。境界風所動。種種諸識浪。騰躍而轉生。",
    "X17n0326_002:0346b23": "記曰。此總頌外境界風飄蕩心海。識浪不斷。",
    "X17n0326_002:0346b24": "青赤種種色。珂乳及石蜜。淡味眾華果。日月與光明。",
    "X17n0326_002:0346c01": "非異非不異。海水起波浪。七識亦如是。心俱和合生。",
    "X17n0326_002:0346c02": "記曰。此頌因所作相異不異。以明漸生也。青赤。色",
    "X17n0326_002:0346c03": "塵。珂貝。聲塵。乳。香塵。石蜜淡味。味塵。華果。舊註為",
    "X17n0326_002:0346c04": "法塵。引宗鏡云。現在之華。未來之果。種種法塵。隨",
    "X17n0326_002:0346c05": "為彼識所緣境界。此所謂外境界風飄蕩心海。七",
    "X17n0326_002:0346c06": "識波浪相續不斷也。日月光明。喻心境異不異相。",
    "X17n0326_002:0346c07": "以不達境唯心。妄生分別。故為所動。",
    "X17n0326_002:0346c08": "譬如海水變。種種波浪轉。七識亦如是。心俱和合生。",
    "X17n0326_002:0346c09": "謂彼藏識處。種種諸識轉。",
    "X17n0326_002:0346c10": "記曰。此頌水流處藏識轉識浪生。以明頓生也。謂",
    "X17n0326_002:0346c11": "彼七識全是八識所變波浪。本無實體。但是一心。",
    "X17n0326_002:0346c12": "更無前後。故下文言不異相。",
    "X17n0326_002:0346c13": "謂以彼意識。思惟諸相義。不壞相有八。無相亦無相。",
    "X17n0326_002:0346c14": "記曰。此頌無差別故各了自境也。以各了自境。故",
    "X17n0326_002:0346c15": "云謂以彼意識思惟諸相義。以本無差別。故云不",
    "X17n0326_002:0346c16": "壞相有八無相亦無相。唐譯云。心意及意識。為識",
    "X17n0326_002:0346c17": "相故說。八識無別相。無能相所相。不壞有八者。長",
    "X17n0326_002:0346c18": "行云。各各壞相俱轉。此言不壞相有八。由前生滅",
    "X17n0326_002:0346c19": "章中云。現識及分別事識。此二壞不壞相。展轉因。",
    "X17n0326_002:0346c20": "蓋可壞者。前七轉識。生滅心也。不壞者。八識自體。",
    "X17n0326_002:0346c21": "不生滅心也。以不壞而壞。故無性緣生。本不生而",
    "X17n0326_002:0346c22": "生。以壞而不壞。故緣生無性。雖生而不生。長行偈",
    "X17n0326_002:0346c23": "頌。互相發明。以顯真無生意。宗鏡云。如是八識。從",
    "X17n0326_002:0346c24": "無始來。三際不動。四相不遷。真實常住。自性清淨。",
    "X17n0326_002:0347a01": "不壞之相。具足圓滿。無所缺少。而如是等一切功",
    "X17n0326_002:0347a02": "德。同法界故。亦是無相。以皆無相故。故云不壞相",
    "X17n0326_002:0347a03": "有八。無相亦無相。",
    "X17n0326_002:0347a04": "譬如海波浪。是則無差別。諸識心如是。異亦不可得。",
    "X17n0326_002:0347a05": "記曰。此以喻顯無差別義也。",
    "X17n0326_002:0347a06": "心名採集業。意名廣採集。諸識識所識。現等境說五。",
    "X17n0326_002:0347a07": "記曰。此頌八識得名之所以也。第八名心。以受熏",
    "X17n0326_002:0347a08": "持種。為生死主。故云採集業。第七名意。以偏執我",
    "X17n0326_002:0347a09": "法。恒審思量。四惑相應。前六造業依此為根。故云",
    "X17n0326_002:0347a10": "廣採集。前六通名識。但對現在五塵。故說五識。以",
    "X17n0326_002:0347a11": "分別過去五塵。名意識。故云諸識識所識。對現境",
    "X17n0326_002:0347a12": "說五。",
    "X17n0326_002:0347a13": "爾時大慧菩薩以偈問曰。",
    "X17n0326_002:0347a14": "青赤諸色相。眾生發諸識。如浪種種法。云何惟願說。",
    "X17n0326_002:0347a15": "記曰。大慧聞前世尊說不壞相有八無相亦無相。",
    "X17n0326_002:0347a16": "心境皆空。今聞心名採集等。遂疑世尊自語相違。",
    "X17n0326_002:0347a17": "故以心境皆有為難。意謂既云青赤色等六塵境",
    "X17n0326_002:0347a18": "界風。起七識波浪。是境實有也。又云心名採集業。",
    "X17n0326_002:0347a19": "意名廣採集。諸識識所識。現等境說五。此則心實",
    "X17n0326_002:0347a20": "有也。然心境既是實有。而又差別不同。何以世尊",
    "X17n0326_002:0347a21": "言無相。亦無相異亦不可得耶。",
    "X17n0326_002:0347a22": "爾時世尊以偈答曰。",
    "X17n0326_002:0347a23": "青赤諸雜色。波浪悉無有。採集業說心。開悟諸凡夫。",
    "X17n0326_002:0347a24": "記曰。此總答問義也。海本澄停。因風起浪。是則境",
    "X17n0326_002:0347b01": "本無也。心本湛淵。緣擊發識。是心本空也。心境本",
    "X17n0326_002:0347b02": "空。而云境從心起。採集名心等者。但為開悟凡夫。",
    "X17n0326_002:0347b03": "隨他語耳。故唐譯云。青赤諸色像。浪中不可得。言",
    "X17n0326_002:0347b04": "心起眾相。開悟諸凡夫。",
    "X17n0326_002:0347b05": "彼業悉無有。自心所攝離。所攝無所攝。與彼波浪同。",
    "X17n0326_002:0347b06": "記曰。此釋心境皆空也。彼業悉無有。則心本不生。",
    "X17n0326_002:0347b07": "自心所攝離。所攝。境也。離則境本不有。斯則能所",
    "X17n0326_002:0347b08": "雙寂。心境皆空。如彼海波。瀑性不動。故唐譯云。而",
    "X17n0326_002:0347b09": "彼本不起。自心所取離。能取及所取。與彼波浪同。",
    "X17n0326_002:0347b10": "受用建立身。是眾生現識。於彼現諸業。譬如水波浪。",
    "X17n0326_002:0347b11": "記曰。此釋心境不異也。受用建立身。唐譯云身資",
    "X17n0326_002:0347b12": "財安住。謂六塵境。乃眾生資生受用之具。取此而",
    "X17n0326_002:0347b13": "得住世者。然此皆是唯心所現。故云是眾生現識。",
    "X17n0326_002:0347b14": "由眾生不達境唯心現。而取之執之以為實我實",
    "X17n0326_002:0347b15": "法。依之造業。招生死苦。故云於彼現諸業。良由自",
    "X17n0326_002:0347b16": "心取自心。非幻成幻法。故心境似有。若不取無非",
    "X17n0326_002:0347b17": "幻。非幻尚不生。幻法云何立。斯則心境本空。如水",
    "X17n0326_002:0347b18": "波浪。雖有而不有也。以有而不有。故說無相無差",
    "X17n0326_002:0347b19": "別。異亦不可得。",
    "X17n0326_002:0347b20": "爾時大慧菩薩復說偈言。",
    "X17n0326_002:0347b21": "大海波浪性。鼓躍可分別。藏與業如是。何故不覺知。",
    "X17n0326_002:0347b22": "記曰。此約喻難法也。意謂業相如波浪。何以波浪",
    "X17n0326_002:0347b23": "可見。而業相不可見耶。",
    "X17n0326_002:0347b24": "爾時世尊以偈答曰。",
    "X17n0326_002:0347c01": "凡夫無智慧。藏識如巨海。業相猶波浪。依彼譬類通。",
    "X17n0326_002:0347c02": "記曰。由藏識微細難知。凡夫無智。故取海波為譬。",
    "X17n0326_002:0347c03": "令彼開曉耳。非謂業識有相可見也。",
    "X17n0326_002:0347c04": "爾時大慧菩薩復說偈言。",
    "X17n0326_002:0347c05": "日出光等照。下中上眾生。如來照世間。為愚說真實。",
    "X17n0326_002:0347c06": "已分部諸法。何故不說實。",
    "X17n0326_002:0347c07": "記曰。此因法難喻也。世尊向對劣解眾生。唯說六",
    "X17n0326_002:0347c08": "識三毒建立染淨根本。而未言及八識。故大慧疑",
    "X17n0326_002:0347c09": "謂。如來照世。如日升天。高低普應。宜平等說法。何",
    "X17n0326_002:0347c10": "故向來分部諸法。而不說此真實。豈不墮不平等",
    "X17n0326_002:0347c11": "過耶。伽陀曰。阿陀那識甚深細。習氣種子成瀑流。",
    "X17n0326_002:0347c12": "我於凡愚不開演。恐彼分別執為我。故下答云。非",
    "X17n0326_002:0347c13": "我不說真實。但彼心不真實耳。",
    "X17n0326_002:0347c14": "爾時世尊以偈答曰。",
    "X17n0326_002:0347c15": "若說真實者。彼心無真實。譬如海波浪。鏡中像及夢。",
    "X17n0326_002:0347c16": "一切俱時現。心境界亦然。境界不具故。次第業轉生。",
    "X17n0326_002:0347c17": "識者識所識。意者意謂然。五則以顯現。無有定次第。",
    "X17n0326_002:0347c18": "譬如工畫師。及與畫弟子。布彩圖眾形。我說亦如是。",
    "X17n0326_002:0347c19": "彩色本無文。非筆亦非素。為悅眾生故。綺錯繪眾像。",
    "X17n0326_002:0347c20": "記曰。此明如來應機說法。故教有祕密不定之設",
    "X17n0326_002:0347c21": "也。說法不投機。終是閒言語。若為心不實者說實",
    "X17n0326_002:0347c22": "法。則返致疑而不信。醍醐翻成毒藥矣。故下偈云。",
    "X17n0326_002:0347c23": "所說非所應。於彼為非說。以不堪說。非祕吝而不",
    "X17n0326_002:0347c24": "說也。然所說法。元無先假後實之分。即說六識。未",
    "X17n0326_002:0348a01": "嘗不兼帶八識而言。但言不頓彰。故有先後之別。",
    "X17n0326_002:0348a02": "何者。良以心境同時頓現。如海波鏡像夢事。非次",
    "X17n0326_002:0348a03": "第生。本無八識之異。但由境界不具。有次第業生。",
    "X17n0326_002:0348a04": "因而故說分別法塵者為六識。執自內我者為七",
    "X17n0326_002:0348a05": "識。對現五塵者為五識耳。故曰。識者識所識。意者",
    "X17n0326_002:0348a06": "意謂然。五則以顯現。其實本無定次第也。以隨機",
    "X17n0326_002:0348a07": "施設。如畫師畫像。弟子填彩。彩後像先。要亦不出",
    "X17n0326_002:0348a08": "形外。我所說法。亦如是而已。然法本無說。故如彩",
    "X17n0326_002:0348a09": "本無文。文字俱離。故非筆非素。但應機利物。言象",
    "X17n0326_002:0348a10": "乃興。故如悅眾生綺繪成像。",
    "X17n0326_002:0348a11": "言說別施行。真實離名字。分別應初業。修行示真實。",
    "X17n0326_002:0348a12": "真實自悟處。眾想所覺離。此為佛子說。愚者廣分別。",
    "X17n0326_002:0348a13": "種種皆如幻。雖現無真實。如是種種說。隨事別施設。",
    "X17n0326_002:0348a14": "所說非所應。於彼為非說。",
    "X17n0326_002:0348a15": "記曰。法本離言。言生理喪。故魏云。言說離真實。真",
    "X17n0326_002:0348a16": "實離文字。無說而示說者。乃分別權應初機。若如",
    "X17n0326_002:0348a17": "實修行者。乃可為說真實耳。真實乃自證境界。一",
    "X17n0326_002:0348a18": "切能所分別俱離。非上根利智不能入。故為佛子",
    "X17n0326_002:0348a19": "說。若夫愚者。非廣分別則不能知。即其所說。若權",
    "X17n0326_002:0348a20": "若實。種種法門。皆悉如幻。本無實法與人。故云。雖",
    "X17n0326_002:0348a21": "現無真實。如是種種說。隨根別施設。皆權示也。所",
    "X17n0326_002:0348a22": "以說法必用權者。以所說非所應。則於彼為非說。",
    "X17n0326_002:0348a23": "是以不得已而施權。非佛本懷。故三七思惟。意在",
    "X17n0326_002:0348a24": "於此。",
    "X17n0326_002:0348b01": "彼彼諸病人。良醫隨處方。如來為眾生。隨心應量說。",
    "X17n0326_002:0348b02": "妄想非境界。聲聞亦非分。哀愍者所說。自覺之境界。",
    "X17n0326_002:0348b03": "記曰。眾生有種種欲。種種憶想分別。惟有如來如",
    "X17n0326_002:0348b04": "實見之。故一一應量說法。令出苦得樂。此是如來",
    "X17n0326_002:0348b05": "自覺境界。非凡夫外道二乘所可知也。故云。妄想",
    "X17n0326_002:0348b06": "非境界。聲聞亦非分。",
    "X17n0326_002:0348b07": "復次大慧。若菩薩摩訶薩。欲知自心現量攝受及攝",
    "X17n0326_002:0348b08": "受者妄想境界。當離羣聚習俗睡眠。初中後夜常自",
    "X17n0326_002:0348b09": "覺悟。修行方便。當離惡見經論言說。及諸聲聞緣覺",
    "X17n0326_002:0348b10": "乘相。當通達自心現妄想之相。",
    "X17n0326_002:0348b11": "記曰。此教令如法修行也。大經云。如人數他寶。自",
    "X17n0326_002:0348b12": "無半錢分。於法不修行。多聞亦如是。故聞法貴乎",
    "X17n0326_002:0348b13": "思修。世尊意謂已說能取所取一切妄想境界。皆",
    "X17n0326_002:0348b14": "是自心所現。若欲了知唯心境界。應當遠離浮沈",
    "X17n0326_002:0348b15": "諸惡覺觀。如實修行。方便觀察。久久自當通達了",
    "X17n0326_002:0348b16": "悟也。此勸修。下示修之之方。○上明八識相已竟。",
    "X17n0326_002:0348b17": "△次明三智相。",
    "X17n0326_002:0348b18": "復次大慧。菩薩摩訶薩。建立智慧相。住已。於上聖智",
    "X17n0326_002:0348b19": "三相。當勤修學。",
    "X17n0326_002:0348b20": "記曰。前明識相有八。此明智相有三。且教令修如",
    "X17n0326_002:0348b21": "實行之方便也。了達自心現量。非外道二乘妄想",
    "X17n0326_002:0348b22": "無明境界。如上所說。故云建立智慧相。既住此已。",
    "X17n0326_002:0348b23": "若欲實證。於上聖智三相。當勤修學。此三相。乃自",
    "X17n0326_002:0348b24": "覺聖智境界。故云上聖智。揀非外道二乘劣三昧",
    "X17n0326_002:0348c01": "也。",
    "X17n0326_002:0348c02": "何等為聖智三相當勤修學。所謂無所有相。一切諸",
    "X17n0326_002:0348c03": "佛自願處相。自覺聖智究竟之相。修行得此已。能捨",
    "X17n0326_002:0348c04": "跛驢心智慧相。得最勝子第八之地。則於彼上三相",
    "X17n0326_002:0348c05": "修生。",
    "X17n0326_002:0348c06": "記曰。此標三相名也。舊註。謂七地觀三界生死不",
    "X17n0326_002:0348c07": "定心。名跛驢慧。以不能行故。由未得無功用道。故",
    "X17n0326_002:0348c08": "以此況之。下釋相。",
    "X17n0326_002:0348c09": "大慧。無所有相者。謂聲聞緣覺及外道相。彼修習生。",
    "X17n0326_002:0348c10": "(魏譯云。謂觀聲聞緣覺外道相。唐譯云。謂慣習一切二乘外道相故。而得生起)大慧。自願處",
    "X17n0326_002:0348c11": "相者。謂諸先佛自願處修生。大慧。自覺聖智究竟相",
    "X17n0326_002:0348c12": "者。一切法相無所計著。得如幻三昧身。諸佛地處進",
    "X17n0326_002:0348c13": "趣行生。",
    "X17n0326_002:0348c14": "記曰。此釋三相之相。即當三觀義也。佛觀三界。非",
    "X17n0326_002:0348c15": "實非虗。非如非異。以觀諸法非實。故云無所有相。",
    "X17n0326_002:0348c16": "且云習二乘外道而生者。肇公云。三乘等觀性空",
    "X17n0326_002:0348c17": "而得道也。但心有大小為差耳。以外道二乘不達",
    "X17n0326_002:0348c18": "性空。故妄生斷滅之見。菩薩既了唯自心現。本無",
    "X17n0326_002:0348c19": "所有。其所覺雖同。所證則異。且令知非究竟而不",
    "X17n0326_002:0348c20": "取證。抑為轉彼惡見故。故云觀二乘外道相。此當",
    "X17n0326_002:0348c21": "空觀義也。自願處相。謂諸先佛自願處修生者。以",
    "X17n0326_002:0348c22": "觀諸法非虗。則法法真常。世相常住。既世相常住。",
    "X17n0326_002:0348c23": "則無一法而非真常。無一類非自願處。故諸佛為",
    "X17n0326_002:0348c24": "令正法久住。佛種不斷故。不捨度生事業。經云。我",
    "X17n0326_002:0349a01": "本立誓願。欲令一切眾。如我等無異。故魏譯云。諸",
    "X17n0326_002:0349a02": "佛本自作願住持諸法。此當假觀義也。自覺聖智",
    "X17n0326_002:0349a03": "究竟相。一切法相無所計著。得如幻三昧等者。謂",
    "X17n0326_002:0349a04": "觀三界非如非異。不取法非法相。得如幻三昧。趣",
    "X17n0326_002:0349a05": "佛地智。此當中道觀義也。上云常自覺悟修心方",
    "X17n0326_002:0349a06": "便。故告之聖智三相如此。欲令用此而修。捨此即",
    "X17n0326_002:0349a07": "為邪智矣。",
    "X17n0326_002:0349a08": "大慧。是名聖智三相。若成就此聖智三相者。能到自",
    "X17n0326_002:0349a09": "覺聖智究竟境界。是故大慧。聖智三相。當勤修學。",
    "X17n0326_002:0349a10": "記曰。自覺聖智境界。非此三種方便不能入。故勉",
    "X17n0326_002:0349a11": "令修學。",
    "X17n0326_002:0349a12": "上初明真妄因依廣示八識以顯生滅因緣相已",
    "X17n0326_002:0349a13": "竟。下明返妄歸真約五法自性無我以辨邪正因",
    "X17n0326_002:0349a14": "果相。分二。初辯別邪正頓示一乘理行因果相。又",
    "X17n0326_002:0349a15": "二。初辯明因地心。又二。初破邪顯正以示常住真",
    "X17n0326_002:0349a16": "理。又二。初約三門破邪因以顯正因。分五。初明五",
    "X17n0326_002:0349a17": "法。又分六。△初破名相妄想。此辯因地心文直至",
    "X17n0326_002:0349a18": "三卷五無間行章止。",
    "X17n0326_002:0349a19": "爾時大慧菩薩摩訶薩。知大菩薩眾心之所念。名聖",
    "X17n0326_002:0349a20": "智事分別自性經。承一切佛威神之力。而白佛言。世",
    "X17n0326_002:0349a21": "尊。惟願為說聖智事分別自性經。百八句分別所依",
    "X17n0326_002:0349a22": "(唐譯云。惟願為說百八句差別所依聖智事自性法門)。",
    "X17n0326_002:0349a23": "記曰。前百八句總問五法自性等法門。以約真如",
    "X17n0326_002:0349a24": "門。故云一切皆非。今請一一分別。故云依百八句",
    "X17n0326_002:0349b01": "差別相也。",
    "X17n0326_002:0349b02": "如來應供等正覺。依此分別說菩薩摩訶薩入自相",
    "X17n0326_002:0349b03": "共相妄想自性。以分別說妄想自性故。則能善知周",
    "X17n0326_002:0349b04": "徧觀察人法無我。淨除妄想。照明諸地。(唐譯云。一切如來應正等",
    "X17n0326_002:0349b05": "覺。為諸菩薩摩訶薩墮自共相者。說此妄計性差別義門。知此已。則能淨治二無我觀。照明諸地)超",
    "X17n0326_002:0349b06": "越一切聲聞緣覺及諸外道諸禪定樂。觀察如來不",
    "X17n0326_002:0349b07": "可思議所行境界。畢定捨離五法自性。諸佛如來法",
    "X17n0326_002:0349b08": "身智慧。善自莊嚴。(唐譯云。以一切佛法身智慧而自莊嚴)起幻境界。(唐譯",
    "X17n0326_002:0349b09": "云。入如幻境)昇一切佛剎兜率天宮。乃至色究竟天宮。逮",
    "X17n0326_002:0349b10": "得如來常住法身(唐譯云。住一切剎兜率陀宮。色究竟天。成如來身)。",
    "X17n0326_002:0349b11": "記曰。此問來意。由前大慧通問心意意識五法三",
    "X17n0326_002:0349b12": "自性眾妙法門。而世尊止答八識生起之相。其餘",
    "X17n0326_002:0349b13": "尚未蒙一一開示。但不知如何是名相妄想。如何",
    "X17n0326_002:0349b14": "是正智如如。此乃聖智分別自性法門。大慧知眾",
    "X17n0326_002:0349b15": "心念。故特重請。惟願為說百八句差別所依聖智",
    "X17n0326_002:0349b16": "事自性法門也。諸菩薩眾以不知此聖智自性法",
    "X17n0326_002:0349b17": "門。故墮自共相。妄計差別。若知此已。則能如法修",
    "X17n0326_002:0349b18": "行。淨治二無我觀。了達唯心。照明諸地。則能超越",
    "X17n0326_002:0349b19": "外道二乘。得證如來不思議境界。畢竟捨離五法",
    "X17n0326_002:0349b20": "自性。得究竟自覺聖智。成無上佛果也。故世尊向",
    "X17n0326_002:0349b21": "下逐一開示。先明五法。次明三自性。然後明二無",
    "X17n0326_002:0349b22": "我。自相共相者。謂一切諸法皆有自相共相。真如",
    "X17n0326_002:0349b23": "自性。自相也。隨緣成事。共相也。五蘊諸法各有自",
    "X17n0326_002:0349b24": "體。自相也。和合成人。共相也。以外道二乘不達諸",
    "X17n0326_002:0349c01": "法唯心所現。故妄計執著。謂實有如是自相共相。",
    "X17n0326_002:0349c02": "故云墮自共相者。由是故執諸法自生。他生。共生。",
    "X17n0326_002:0349c03": "無因生。此皆依妄想自性。非自覺聖智事。世尊雖",
    "X17n0326_002:0349c04": "破有無二見。意顯一切法不生。明見諸法不生者。",
    "X17n0326_002:0349c05": "方名自覺聖智也。",
    "X17n0326_002:0349c06": "佛告大慧。有一種外道。作無所有妄想計著。覺知因",
    "X17n0326_002:0349c07": "盡。兔無角想。如兔無角。一切法亦復如是。大慧。復有",
    "X17n0326_002:0349c08": "餘外道。見種。求那。極微。陀羅驃。形處。橫法各各差別",
    "X17n0326_002:0349c09": "見已。計著無兔角橫法。作牛有角想。",
    "X17n0326_002:0349c10": "記曰。此敘外道因執兔牛無角有角。於諸法起斷",
    "X17n0326_002:0349c11": "常二見。以破五法中名相由妄想而起也。良以諸",
    "X17n0326_002:0349c12": "法唯心所現。本自如如。不容起見。然彼外道。不了",
    "X17n0326_002:0349c13": "唯心。橫生妄計因見諸法隨因而盡。遂想兔無角",
    "X17n0326_002:0349c14": "起於無見。因見大種求那塵等諸物。以有形量分",
    "X17n0326_002:0349c15": "位差別。由執彼兔無角。於此遂生牛有角想起於",
    "X17n0326_002:0349c16": "有見。然諸法本如。不屬有無。而有無名相。皆由妄",
    "X17n0326_002:0349c17": "想分別而起也。種。即四大種。求那。極微。陀羅驃。皆",
    "X17n0326_002:0349c18": "塵也。無故而起曰橫。上敘計。下破之。",
    "X17n0326_002:0349c19": "大慧。彼墮二見。不解心量。自心境界妄想增長。(唐譯云。彼",
    "X17n0326_002:0349c20": "墮二見。不了唯心。但於自心增長分別)身受用建立妄想根量(唐譯云。身及資",
    "X17n0326_002:0349c21": "生器世間等。一切皆唯分別所現)大慧。一切法性。亦復如是。離有無。",
    "X17n0326_002:0349c22": "不應作想。(唐譯云。應知兔角離於有無。諸法悉然。勿生分別)大慧。若復離有",
    "X17n0326_002:0349c23": "無而作兔無角想。是名邪想。彼因待觀故。兔無角。不",
    "X17n0326_002:0349c24": "應作想。",
    "X17n0326_002:0350a01": "記曰。此互破無見也。唐譯云。云何兔角離於有無。",
    "X17n0326_002:0350a02": "互因待故。意謂諸法本無。不應更作無想。如兔角",
    "X17n0326_002:0350a03": "本無。而復作無想者。是名邪見妄想也。且兔無角",
    "X17n0326_002:0350a04": "見。因牛有角起。故云互因待故。以不達牛角亦不",
    "X17n0326_002:0350a05": "可得。故下文云。",
    "X17n0326_002:0350a06": "乃至微塵分別自性。悉不可得。",
    "X17n0326_002:0350a07": "記曰。此互破有見也。唐譯云。分析牛角乃至微塵。",
    "X17n0326_002:0350a08": "求其體相終不可得。謂彼執兔無角者。以為牛角",
    "X17n0326_002:0350a09": "實有。故執兔角實無。殊不知牛角亦無。若分析牛",
    "X17n0326_002:0350a10": "角乃至極微鄰虗。終歸於空。是則自性悉不可得。",
    "X17n0326_002:0350a11": "諸法亦爾。",
    "X17n0326_002:0350a12": "大慧。聖境界離。不應作牛有角想(唐譯云。聖智所行。遠離彼見。是故於",
    "X17n0326_002:0350a13": "此。不應分別)。",
    "X17n0326_002:0350a14": "記曰。此言聖智明見諸法本無。故應遠離二見也。",
    "X17n0326_002:0350a15": "意謂但於諸法不作有無二見者。方可親近隨順",
    "X17n0326_002:0350a16": "自覺聖智也。然有無即名相。二見即妄想。",
    "X17n0326_002:0350a17": "爾時大慧菩薩摩訶薩白佛言。世尊。得無妄想者。見",
    "X17n0326_002:0350a18": "不生想已。隨比思量觀察。不生妄想言無耶。",
    "X17n0326_002:0350a19": "記曰。此設轉計。將顯心境皆離也。大慧聞說執兔",
    "X17n0326_002:0350a20": "角無者因牛角有。若分析牛角至不可得。而牛角",
    "X17n0326_002:0350a21": "亦無。故不應作想。因而轉計。意謂所以不生妄想",
    "X17n0326_002:0350a22": "者。豈不因觀察牛角不有。而知兔角本無。以此不",
    "X17n0326_002:0350a23": "生妄想言無耶。故唐譯云。豈不以妄見起相比度。",
    "X17n0326_002:0350a24": "觀待妄計無耶。此則雖知牛角不有。而畢竟執兔",
    "X17n0326_002:0350b01": "角是無。未離無見。棄有著無。此外道之通病也。前",
    "X17n0326_002:0350b02": "破因有計無。此破因無計無。所謂寧起有見如須",
    "X17n0326_002:0350b03": "彌山。不起無見如芥子許。故須逐破。直欲心境皆",
    "X17n0326_002:0350b04": "離。方遣有無二見也。",
    "X17n0326_002:0350b05": "佛告大慧。非觀察不生妄想言無。所以者何。妄想者",
    "X17n0326_002:0350b06": "因彼生故。依彼角生妄想。以依生角妄想。是故言依",
    "X17n0326_002:0350b07": "因故。離異不異故。非觀察不生妄想言無角。",
    "X17n0326_002:0350b08": "記曰。此直示無生義也。謂心境絕待。本自無生。不",
    "X17n0326_002:0350b09": "容起念。故云非觀察不生妄想言無。何也。所言妄",
    "X17n0326_002:0350b10": "想者。因彼境界而生故。以心境對待。分別乃生。所",
    "X17n0326_002:0350b11": "謂若法因待成。是法還成待。前云因牛角有而執",
    "X17n0326_002:0350b12": "兔角無。固是妄想。故云依彼角生妄想。今若執兔",
    "X17n0326_002:0350b13": "角無亦似牛角本無者。亦是妄想。以依角而生分",
    "X17n0326_002:0350b14": "別。故云以依角生妄想。以妄想畢竟因角有無而",
    "X17n0326_002:0350b15": "生。未離角故。展轉皆妄。故云離異不異。且兔角天",
    "X17n0326_002:0350b16": "然本無。不必分別。豈因觀牛角是無而後方知兔",
    "X17n0326_002:0350b17": "角無耶。故云非觀察不生妄想言無角。",
    "X17n0326_002:0350b18": "大慧。若復妄想異角者。則不因角生。若不異者。則因",
    "X17n0326_002:0350b19": "彼故。",
    "X17n0326_002:0350b20": "記曰。此釋上離異不異。以顯妄想無性。以明心本",
    "X17n0326_002:0350b21": "無也。若言心境定異。是妄想別有自性。則不因角",
    "X17n0326_002:0350b22": "而生。今既因角生。此不異也。若言心境定一。是舉",
    "X17n0326_002:0350b23": "心則無境。又何所分別。舉境則無心。誰為分別。此",
    "X17n0326_002:0350b24": "不一也。不一不異。足見妄想無性矣。",
    "X17n0326_002:0350c01": "乃至微塵分析推求。悉不可得。不異角故。彼亦非性。",
    "X17n0326_002:0350c02": "二俱無性者。何法何故而言無耶。",
    "X17n0326_002:0350c03": "記曰。上言心無自性。此言境無自性。以明境本無",
    "X17n0326_002:0350c04": "也。故以亦字揀之。兔角本無。無固已無自性矣。然",
    "X17n0326_002:0350c05": "而牛角雖有。若分析極微。推而求之。亦不可得。亦",
    "X17n0326_002:0350c06": "與兔角無異。斯則有亦無自性也。故云彼亦非性。",
    "X17n0326_002:0350c07": "且彼有無二皆無性。則境本無也。心境俱無。又有",
    "X17n0326_002:0350c08": "何法當情。何故執異有而言無耶。故唐譯云。異於",
    "X17n0326_002:0350c09": "有角言無角者。如是分別決定非理。二俱非有。誰",
    "X17n0326_002:0350c10": "待於誰。",
    "X17n0326_002:0350c11": "大慧。若無故無角。(唐譯云。若相待不成)觀有故言兔無角者。不",
    "X17n0326_002:0350c12": "應作想。",
    "X17n0326_002:0350c13": "記曰。此言絕待以顯真心也。唐譯云。待於有故言",
    "X17n0326_002:0350c14": "兔角無。不應分別。謂有無俱離。則無可分別。故云",
    "X17n0326_002:0350c15": "若無故無角。無角則無對待。對待既無。而云因觀",
    "X17n0326_002:0350c16": "牛角有而言兔角無者。皆邪見也。不應作此分別。",
    "X17n0326_002:0350c17": "大慧。不正因故。而說有無。二俱不成。",
    "X17n0326_002:0350c18": "記曰。外道不達諸法本自無生。而妄計有無為生",
    "X17n0326_002:0350c19": "因。非真因也。因地不真。故果招迂曲。故云不正因",
    "X17n0326_002:0350c20": "故而說有無二俱不成。上遣有無二見。意在翻妄",
    "X17n0326_002:0350c21": "想而成正智。下顯空色一如。意在翻名相即是如",
    "X17n0326_002:0350c22": "如。又前破無見。後破有也。",
    "X17n0326_002:0350c23": "大慧。復有餘外道見。計著色空事形處橫法。不能善",
    "X17n0326_002:0350c24": "知虗空分齊。言色離虗空。起分齊見妄想。",
    "X17n0326_002:0351a01": "記曰。此敘計也。唐譯云。復有外道。見色形狀虗空",
    "X17n0326_002:0351a02": "分齊。而生執著。言色異虗空。起於分別。",
    "X17n0326_002:0351a03": "大慧。虗空是色。隨入色種。大慧。色是虗空。持所持處",
    "X17n0326_002:0351a04": "所建立性。色空事。分別當知。",
    "X17n0326_002:0351a05": "記曰。此明空色一如也。魏譯云。以依色分別虗空。",
    "X17n0326_002:0351a06": "依虗空分別色故。唐譯云。色空分齊分別。應如是",
    "X17n0326_002:0351a07": "知。經云。譬如虗空。徧至一切色非色處。是虗空隨",
    "X17n0326_002:0351a08": "入色種中也。此空即是色。非色外空。以色即是空。",
    "X17n0326_002:0351a09": "能持所持建立性故。此色性自空。非色滅空也。",
    "X17n0326_002:0351a10": "大慧。四大種生時。自相各別。亦不住虗空。非彼無虗",
    "X17n0326_002:0351a11": "空。",
    "X17n0326_002:0351a12": "記曰。此明色性即空。以破外道執四大種以為生",
    "X17n0326_002:0351a13": "因也。是乃計著形處橫法。因兔角無而生牛角有",
    "X17n0326_002:0351a14": "見者。言含縱奪。以彼外道執四大種各有自相。能",
    "X17n0326_002:0351a15": "生諸法。與空無干。故云四大種生時。自相各別。故",
    "X17n0326_002:0351a16": "縱云亦不住虗空。復奪云非彼無虗空。以彼不知",
    "X17n0326_002:0351a17": "色性即空。故妄計為生因。今色性既空。是色本無",
    "X17n0326_002:0351a18": "也。四大造色本無。而執為生因。是無因也。以無因",
    "X17n0326_002:0351a19": "為生因。豈非妄計乎。西域外道多種。然所計不出",
    "X17n0326_002:0351a20": "斷常有無二見。良以不達自心現量。故不了真因。",
    "X17n0326_002:0351a21": "雖執有見。總歸無因。世尊多方逐破。唯顯正因。以",
    "X17n0326_002:0351a22": "破彼無因耳。",
    "X17n0326_002:0351a23": "如是大慧。觀牛有角。故兔無角。大慧。又牛角者析為",
    "X17n0326_002:0351a24": "微塵。又分別微塵剎那不住。(唐譯云。又析彼微塵剎那不現)彼何所",
    "X17n0326_002:0351b01": "觀故而言無耶。若言觀餘物者。彼法亦然。",
    "X17n0326_002:0351b02": "記曰。此總會上有無二無。以例觀諸法。而生正智。",
    "X17n0326_002:0351b03": "契如如也。且彼計無者。因牛角有。故執兔角無。今",
    "X17n0326_002:0351b04": "若將牛角分析乃至微塵。亦了不可得。然所因牛",
    "X17n0326_002:0351b05": "角亦無。而又何所比觀而言兔角之無耶。然諸法",
    "X17n0326_002:0351b06": "本無。因妄見有。苟一念不生。二見斯絕。真智獨照。",
    "X17n0326_002:0351b07": "心境如如。作如是觀者。方名正觀。若他觀者。乃邪",
    "X17n0326_002:0351b08": "觀也。故云觀餘物者彼法亦然。故下結勸云。當離",
    "X17n0326_002:0351b09": "異見妄想。思惟自心現妄想也。",
    "X17n0326_002:0351b10": "爾時世尊告大慧菩薩摩訶薩言。當離兔角牛角虗",
    "X17n0326_002:0351b11": "空形色異見妄想。汝等諸菩薩摩訶薩。當思惟自心",
    "X17n0326_002:0351b12": "現妄想。隨入為一切剎土最勝子。以自心現方便而",
    "X17n0326_002:0351b13": "教授之(唐譯云。為諸佛子。說觀察自心修行之法)。",
    "X17n0326_002:0351b14": "爾時世尊欲重宣此義而說偈言。",
    "X17n0326_002:0351b15": "色等及心無。色等長養心。",
    "X17n0326_002:0351b16": "記曰。此明六塵妄境。及分別妄心。本來不有。但不",
    "X17n0326_002:0351b17": "了境唯心。妄生分別。故云色等長養心。",
    "X17n0326_002:0351b18": "身受用安立。識藏現眾生。",
    "X17n0326_002:0351b19": "記曰。身受用者。謂資生住處一切諸境。乃藏識所",
    "X17n0326_002:0351b20": "現影像。故云藏識現眾生。以不了故。妄生取著。",
    "X17n0326_002:0351b21": "心意及與識。自性法有五。無我二種淨。廣說者所說。",
    "X17n0326_002:0351b22": "記曰。此明如來說法權實雙彰之意也。然心意識",
    "X17n0326_002:0351b23": "五法自性二無我等種種法門。是為不了唯心者。",
    "X17n0326_002:0351b24": "不得已而建立之。以破彼妄計耳。其實五法三自",
    "X17n0326_002:0351c01": "性皆空。八識二無我俱遣。但示一心。更無別法。此",
    "X17n0326_002:0351c02": "乃如來說法之式。故云廣說者所說。",
    "X17n0326_002:0351c03": "長短有無等。展轉互相生。以無故成有。以有故成無。",
    "X17n0326_002:0351c04": "微塵分別事。(唐譯云。微塵分析事)不起色妄想。心量安立處。惡",
    "X17n0326_002:0351c05": "見所不樂。覺想非境界。(唐譯云。外道非行處)聲聞亦復然。救世",
    "X17n0326_002:0351c06": "之所說。自覺之境界。",
    "X17n0326_002:0351c07": "記曰。一切世間有為之法。不出長短相形。有無相",
    "X17n0326_002:0351c08": "生。皆展轉對待分別而有。至若分析微塵性空。於",
    "X17n0326_002:0351c09": "色等境了達唯心。不起分別。如此微妙法門。則惡",
    "X17n0326_002:0351c10": "見者所不樂聞。殊非外道二乘境界。乃如來所說",
    "X17n0326_002:0351c11": "自覺之境界也。○上約有無色空一異等法以破",
    "X17n0326_002:0351c12": "五法中名相妄想竟。△下顯正智如如。且先顯正",
    "X17n0326_002:0351c13": "智。",
    "X17n0326_002:0351c14": "爾智大慧菩薩。為淨除自心現流故。復請如來。白佛",
    "X17n0326_002:0351c15": "言。世尊。云何淨除一切眾生自心現流。為頓為漸耶。",
    "X17n0326_002:0351c16": "記曰。此就淨眾生心習現流以明五法中正智義",
    "X17n0326_002:0351c17": "也。良以一切眾生日用心習現流。原是如來法身",
    "X17n0326_002:0351c18": "智慧。以不覺故。順無明流。隨心意識轉。故自覺聖",
    "X17n0326_002:0351c19": "智隱而不現。如來說法。因其本有而開導之。但令",
    "X17n0326_002:0351c20": "自悟本有。故云淨除。非有實法增益眾生也。故大",
    "X17n0326_002:0351c21": "經云。奇哉奇哉。一切眾生。具有如來智慧德相。但",
    "X17n0326_002:0351c22": "以妄想顛倒執著。而不證得。若離妄想顛倒執著。",
    "X17n0326_002:0351c23": "則一切智無師智即得現前。此所謂淨除現流以",
    "X17n0326_002:0351c24": "明正智也。唐註。謂能淨者自覺聖智。所淨者自心",
    "X17n0326_002:0352a01": "現流。意以聖智屬佛。現流單約眾生。恐非本旨。",
    "X17n0326_002:0352a02": "佛告大慧。漸淨非頓。如菴羅果。漸熟非頓。如來淨除",
    "X17n0326_002:0352a03": "一切眾生自心現流。亦復如是漸淨非頓。譬如陶家",
    "X17n0326_002:0352a04": "造作諸器。漸成非頓。如來淨除一切眾生自心現流。",
    "X17n0326_002:0352a05": "亦復如是漸淨非頓。譬如大地漸生萬物。非頓生也。",
    "X17n0326_002:0352a06": "如來淨除一切眾生自心現流。亦復如是漸淨非頓。",
    "X17n0326_002:0352a07": "譬如人學音樂書畫種種技術。漸成非頓。如來淨除",
    "X17n0326_002:0352a08": "一切眾生自心現流。亦復如是漸成非頓。",
    "X17n0326_002:0352a09": "記曰。上明四漸。下明四頓。",
    "X17n0326_002:0352a10": "譬如明鏡。頓現一切無相色像。(唐譯云。譬如明鏡。頓現眾相。而無分別)",
    "X17n0326_002:0352a11": "如來淨除一切眾生自心現流。亦復如是。頓現無相",
    "X17n0326_002:0352a12": "無有所有清淨境界。如日月輪。頓照顯示一切色像。",
    "X17n0326_002:0352a13": "如來為離自心現習氣過患眾生。亦復如是。頓為顯",
    "X17n0326_002:0352a14": "示不思議智最勝境界。譬如藏識。頓分別知自心現",
    "X17n0326_002:0352a15": "及身安立受用境界。彼諸依佛亦復如是。頓熟眾生",
    "X17n0326_002:0352a16": "所處境界。以修行者安處於彼色究竟天。(唐譯云。譬如阿黎耶",
    "X17n0326_002:0352a17": "識。分別現境自身資生器世間等。一時而知。非是前後。大慧。報佛如來亦復如是。一時成熟諸眾生界。置究竟",
    "X17n0326_002:0352a18": "天淨妙宮殿修行清淨之處)譬如法佛所作依佛。(唐譯云。譬如法佛頓現報佛)",
    "X17n0326_002:0352a19": "光明照耀。自覺聖趣亦復如是。彼於法相有性無性",
    "X17n0326_002:0352a20": "惡見妄想。照令除滅。",
    "X17n0326_002:0352a21": "記曰。此約化法頓漸。以明理須頓悟。事須漸除之",
    "X17n0326_002:0352a22": "意也。舊以頓漸皆約佛。然諦觀喻中。漸取成熟義。",
    "X17n0326_002:0352a23": "頓取顯現照用義。是頓單約佛。漸單約機耳。蓋如",
    "X17n0326_002:0352a24": "來圓滿自覺聖智。安住海印三昧。照明法界。平等",
    "X17n0326_002:0352b01": "顯現。譬如明鏡現像。纖悉不遺。鑑機說法。如日月",
    "X17n0326_002:0352b02": "升天。雲雨普潤。但山有高下。故蒙光有先後。根有",
    "X17n0326_002:0352b03": "大小。故成熟有遲速。所謂法本不異。異自機耳。故",
    "X17n0326_002:0352b04": "如來說法。如師子調兒。雖顧盻頻呻。皆盡全力。此",
    "X17n0326_002:0352b05": "所以化法有祕密不定義也。然此皆約佛以明頓",
    "X17n0326_002:0352b06": "漸者。以依三身說法。頓漸有四義。謂頓頓。頓漸。漸",
    "X17n0326_002:0352b07": "頓。漸漸。良以眾生各各自心。本是自覺聖智。但以",
    "X17n0326_002:0352b08": "無明熏習。變為現業流識。今轉識成智。因無明有",
    "X17n0326_002:0352b09": "厚薄。故法有頓漸不同。若有眾生。一念頓悟本有",
    "X17n0326_002:0352b10": "法身智慧。照明自心本無身心世界之相。永離攀",
    "X17n0326_002:0352b11": "緣。一切根量相滅。一念頓證自覺聖智。所謂法佛",
    "X17n0326_002:0352b12": "說頓法。頓淨眾生自心現流。此頓頓也。若有眾生。",
    "X17n0326_002:0352b13": "因師教熏習之力。雖能了悟自心。以無明習氣力。",
    "X17n0326_002:0352b14": "不能頓離心意意識妄想境界。但觀一切諸法緣",
    "X17n0326_002:0352b15": "生無性。一切身心世界如幻不實。唯自心現。漸斷",
    "X17n0326_002:0352b16": "無明。證自覺聖智。先解。次行。後證。此乃報佛說頓",
    "X17n0326_002:0352b17": "漸法。淨眾生現流。此頓漸。漸頓也。若諸眾生。雖遇",
    "X17n0326_002:0352b18": "外緣。不能頓悟自心。但依如來權教大乘所說施",
    "X17n0326_002:0352b19": "戒忍進禪定智慧。漸次觀察。漸離心境。得正知見。",
    "X17n0326_002:0352b20": "此化佛說漸漸法。漸淨眾生自心現流。此漸漸也。",
    "X17n0326_002:0352b21": "由是觀之。在佛雖漸亦頓。以平等顯現故。故頓單",
    "X17n0326_002:0352b22": "約佛。在機亦頓亦漸。以因多生久積善根成熟。今",
    "X17n0326_002:0352b23": "始一念頓悟。雖頓亦因漸。故漸單約機。故下隨舉",
    "X17n0326_002:0352b24": "三佛說法之式。釋成頓漸義。然化佛雖說漸法。以",
    "X17n0326_002:0352c01": "三身一體。故雖漸亦頓。故經云。更以異方便。助顯",
    "X17n0326_002:0352c02": "第一義也。○上顯正智竟。△下顯如如。",
    "X17n0326_002:0352c03": "大慧。法依佛說一切法入自相共相自心現習氣因。",
    "X17n0326_002:0352c04": "相續妄想自性計著因。種種不實如幻。種種計著不",
    "X17n0326_002:0352c05": "可得。",
    "X17n0326_002:0352c06": "記曰。此明報佛說緣生無性法。成上頓漸漸頓義。",
    "X17n0326_002:0352c07": "以顯如如也。從法垂報。故云法依佛。真如不守自",
    "X17n0326_002:0352c08": "性。隨緣成一切法。故云入自相共相。無明為因生",
    "X17n0326_002:0352c09": "三細。故云自心現習氣因。境界為緣長六麤。故云",
    "X17n0326_002:0352c10": "相續妄想自性計著因。謂一心真如隨緣成一切",
    "X17n0326_002:0352c11": "法。以一切法緣生無性。故種種不實如幻。妄想本",
    "X17n0326_002:0352c12": "無。從緣而生。生亦無性。故不可得。故華嚴以法界",
    "X17n0326_002:0352c13": "緣起為宗。故此云報佛說緣生法也。下以喻顯。",
    "X17n0326_002:0352c14": "復次大慧。計著緣起自性。生妄想自性相。大慧。如工",
    "X17n0326_002:0352c15": "幻師。依草木瓦石作種種幻。起一切眾生若干形色。",
    "X17n0326_002:0352c16": "起種種妄想。彼諸妄想。亦無真實。",
    "X17n0326_002:0352c17": "記曰。此以喻釋成緣生無性義也。由妄想自性依",
    "X17n0326_002:0352c18": "緣起自性而起。故云計著緣起自性生妄想自性",
    "X17n0326_002:0352c19": "相。幻師。喻心。草木瓦石。喻無明緣。若干色像。喻一",
    "X17n0326_002:0352c20": "切法。見者種種分別。喻眾生不了唯心。起種種妄",
    "X17n0326_002:0352c21": "計。總皆如幻不實。斯則不獨妄境原無。而妄心亦",
    "X17n0326_002:0352c22": "本不有。此其緣生故如幻也。",
    "X17n0326_002:0352c23": "如是大慧。依緣起自性。起妄想自性。種種妄想心。種",
    "X17n0326_002:0352c24": "種相行事妄想相。計著習氣妄想。是為妄想自性相",
    "X17n0326_002:0353a01": "生。大慧。是名依佛說法。",
    "X17n0326_002:0353a02": "記曰。此以法合喻也。唐譯云。此亦如是。由取著境",
    "X17n0326_002:0353a03": "界習氣力故。於緣起性中有妄計性。種種相現。是",
    "X17n0326_002:0353a04": "名妄計性生。大慧。是名法性所流佛說法相。",
    "X17n0326_002:0353a05": "大慧。法佛者。離心自性相。自覺聖所緣境界建立施",
    "X17n0326_002:0353a06": "作。",
    "X17n0326_002:0353a07": "記曰。此明法佛說法。成上頓頓義也。凡離心意識",
    "X17n0326_002:0353a08": "顯自覺聖智境界。皆法佛所說法相。此經純頓。義",
    "X17n0326_002:0353a09": "見於此。故前五法章首。大慧請惟願為說法身如",
    "X17n0326_002:0353a10": "來所說法也。",
    "X17n0326_002:0353a11": "大慧。化佛者。說施戒忍精進禪定及心智慧。離陰界",
    "X17n0326_002:0353a12": "入。解脫識相。分別觀察建立。超外道見無色見。",
    "X17n0326_002:0353a13": "記曰。此明化佛說法相。成上漸漸義也。外道妄見",
    "X17n0326_002:0353a14": "無色為究竟。故云見無色見。",
    "X17n0326_002:0353a15": "大慧。又法佛者。離攀緣。攀緣離。一切所作根量相滅。",
    "X17n0326_002:0353a16": "非諸凡夫聲聞緣覺外道計著我相所著境界。自覺",
    "X17n0326_002:0353a17": "聖究竟差別相建立。是故大慧。自覺聖究竟差別相。",
    "X17n0326_002:0353a18": "當勤修學。自心現見。應當除滅。",
    "X17n0326_002:0353a19": "記曰。此結歸法佛。直指頓頓。以示此經宗極也。上",
    "X17n0326_002:0353a20": "歷言三佛說法相。而復以法佛結勸者。意謂有攀",
    "X17n0326_002:0353a21": "緣心。故妄見境界。分別計著。即名妄想。離此攀緣。",
    "X17n0326_002:0353a22": "即是自覺聖智也。且前三相中云自覺聖智究竟",
    "X17n0326_002:0353a23": "相。此云究竟差別相者。意顯佛三身一體。而所說",
    "X17n0326_002:0353a24": "法。乃即實之權。即頓之漸。即究竟之差別。直欲行",
    "X17n0326_002:0353b01": "人專依頓頓而修耳。○上顯正智如如竟。△下破",
    "X17n0326_002:0353b02": "二種邪因。先就二乘邪因以示正因。",
    "X17n0326_002:0353b03": "復次大慧。有二種聲聞乘通分別相。謂得自覺聖差",
    "X17n0326_002:0353b04": "別相。及性妄想自性計著相。",
    "X17n0326_002:0353b05": "記曰。此由前法佛說法乃自覺聖智。非凡夫二乘",
    "X17n0326_002:0353b06": "外道境界。故隨明聲聞外道相。以示所以非聖智",
    "X17n0326_002:0353b07": "之意也。然二乘依佛教而修。以不達即實之權。故",
    "X17n0326_002:0353b08": "但得聖智差別。不得聖智究竟中差別。所以久滯",
    "X17n0326_002:0353b09": "化城。未登寶所。外道妄立神我。自背真常。故深著",
    "X17n0326_002:0353b10": "邪見。欲令行人離此權邪。方得自覺聖智究竟差",
    "X17n0326_002:0353b11": "別建立相也。",
    "X17n0326_002:0353b12": "云何得自覺聖差別相聲聞。謂無常苦空無我境界。",
    "X17n0326_002:0353b13": "真諦離欲寂滅。息陰界入自共相。外不壞相如實知。",
    "X17n0326_002:0353b14": "心得寂止。心寂止已。禪定解脫三昧道果正受解脫。",
    "X17n0326_002:0353b15": "不離習氣不思議變易死。得自覺聖樂住聲聞。是名",
    "X17n0326_002:0353b16": "得自覺聖差別相聲聞。",
    "X17n0326_002:0353b17": "記曰。此揀二乘邪因也。聲聞有二種。一利根。謂依",
    "X17n0326_002:0353b18": "四諦而修。觀空而悟入者。一鈍根。謂依權教八背",
    "X17n0326_002:0353b19": "捨觀而修。析色而取偏空者。此明利根聲聞也。故",
    "X17n0326_002:0353b20": "唐譯云。云何自證聖智殊勝相。謂明見苦空無常",
    "X17n0326_002:0353b21": "無我諸諦境界。離欲寂滅。故於蘊界處。若自若共。",
    "X17n0326_002:0353b22": "外不壞相。如實了知。故心住一境。住一境已。復禪",
    "X17n0326_002:0353b23": "定解脫三昧道果而得出離。住自證聖智境界樂。",
    "X17n0326_002:0353b24": "未離習氣。及不思議變易死。是名聲聞住自證聖",
    "X17n0326_002:0353c01": "智境界相。然明見無常無我境界。此所謂等觀性",
    "X17n0326_002:0353c02": "空而得道也。但貪三昧樂。不起度生之心。故云住",
    "X17n0326_002:0353c03": "自證聖智境界樂。以未離無明習氣種子。故不能",
    "X17n0326_002:0353c04": "度變易生死。然生死有二種。識論云。一分段生死。",
    "X17n0326_002:0353c05": "謂諸有漏善不善業。由煩惱障緣勢力。所感三界",
    "X17n0326_002:0353c06": "麤異熟果。身命長短。隨因緣力有定劑限。故名分",
    "X17n0326_002:0353c07": "段。二不思議變易生死。由所知障緣助勢力。所感",
    "X17n0326_002:0353c08": "殊勝細異熟果。由悲願力改轉身命。無定劑限。故",
    "X17n0326_002:0353c09": "云變易。無漏定願正所資感。妙用難測。名不思議。",
    "X17n0326_002:0353c10": "大慧。得自覺聖差別樂住菩薩摩訶薩。非滅門樂正",
    "X17n0326_002:0353c11": "受樂。顧憫眾生及本願。不作證。大慧。是名聲聞得自",
    "X17n0326_002:0353c12": "覺聖差別相樂。菩薩摩訶薩。於彼得自覺聖差別相",
    "X17n0326_002:0353c13": "樂。不應修學。",
    "X17n0326_002:0353c14": "記曰。此通妨難。以顯聲聞菩薩所觀雖同。所證則",
    "X17n0326_002:0353c15": "異。以明心有大小為差也。問曰。菩薩亦得此自覺",
    "X17n0326_002:0353c16": "聖智境界。何以不同聲聞。故唐譯云。菩薩雖亦得",
    "X17n0326_002:0353c17": "此聖智境界。以憐憫眾生故。本願所持。不證寂滅",
    "X17n0326_002:0353c18": "門及三昧樂。由觀空而不取證。此所以異於聲聞",
    "X17n0326_002:0353c19": "也。故勉之曰。菩薩摩訶薩。於此自證聖智樂中。不",
    "X17n0326_002:0353c20": "應修學。",
    "X17n0326_002:0353c21": "大慧。云何性妄想自性計著相聲聞。所謂大種。青黃",
    "X17n0326_002:0353c22": "赤白堅濕煖動。非作生。自相共相。先勝善說。見已。於",
    "X17n0326_002:0353c23": "彼起自性妄想。",
    "X17n0326_002:0353c24": "記曰。此明鈍根聲聞也。謂此聲聞不知觀空。但依",
    "X17n0326_002:0354a01": "聖教所說權乘八背捨等觀門而修。觀四大等諸",
    "X17n0326_002:0354a02": "法實有自相共相。雖不同外道計作者生。然亦執",
    "X17n0326_002:0354a03": "彼諸法以為實有自性。亦不離妄想。故唐譯云。云",
    "X17n0326_002:0354a04": "何分別執著自性相。所謂知堅濕煖動青黃赤白",
    "X17n0326_002:0354a05": "如是等法。非作者生。然依教理見自共相。分別執",
    "X17n0326_002:0354a06": "著。魏譯云。分別有物。執虗妄相。謂於彼法虗妄執",
    "X17n0326_002:0354a07": "著以為實有。",
    "X17n0326_002:0354a08": "菩薩摩訶薩。於彼應知應捨。隨入法無我相。滅人無",
    "X17n0326_002:0354a09": "我相見。漸次諸地相續建立。",
    "X17n0326_002:0354a10": "記曰。此結勸離過也。聲聞已得人無我。未得法無",
    "X17n0326_002:0354a11": "我。以人無我即是法執。故滅人無我相見。即是入",
    "X17n0326_002:0354a12": "法無我相也。",
    "X17n0326_002:0354a13": "是名諸聲聞性。妄想自性計著相。",
    "X17n0326_002:0354a14": "記曰。此結名也。謂離彼二種聲聞見。即名正智。故",
    "X17n0326_002:0354a15": "勸令應捨。○上即二乘邪因以示正因竟。△下以",
    "X17n0326_002:0354a16": "聖智正因破外道邪因。",
    "X17n0326_002:0354a17": "爾時大慧菩薩摩訶薩白佛言。世尊。世尊所說常不",
    "X17n0326_002:0354a18": "思議自覺聖趣境界。及第一義境界。世尊。非諸外道",
    "X17n0326_002:0354a19": "所說常不思議因緣耶。",
    "X17n0326_002:0354a20": "記曰。前明離二乘見。此明離外道見也。以外道計",
    "X17n0326_002:0354a21": "神我為生因。非真因也。以無常為常。非真常也。總",
    "X17n0326_002:0354a22": "皆邪見。離此即名正智。故發此問。意謂佛說自覺",
    "X17n0326_002:0354a23": "聖智。及第一義。為真常不思議。而外道亦說常不",
    "X17n0326_002:0354a24": "思議。世尊所說。豈不同彼外道所說耶。佛向下以",
    "X17n0326_002:0354b01": "因相不同。故不比外道所說答之。",
    "X17n0326_002:0354b02": "佛告大慧。非諸外道因緣得常不思議。",
    "X17n0326_002:0354b03": "記曰。如來所說常不思議。以第一義為因。以自覺",
    "X17n0326_002:0354b04": "聖智為相。所謂實相真因。非彼外道妄計神我為",
    "X17n0326_002:0354b05": "因。乃以無常為常。故不同彼論。",
    "X17n0326_002:0354b06": "所以者何。諸外道常不思議。不因自相成。",
    "X17n0326_002:0354b07": "記曰。此徵釋不同所以也。謂彼常不思議。乃妄立",
    "X17n0326_002:0354b08": "神我。不因自覺聖智相第一義智而成。故云不因",
    "X17n0326_002:0354b09": "自相成。",
    "X17n0326_002:0354b10": "若常不思議不因自相成者。何因顯現常不思議。",
    "X17n0326_002:0354b11": "記曰。此正顯彼非真常也。謂常不思議。必仗真因。",
    "X17n0326_002:0354b12": "若非真因。何能顯現常不思議義耶。",
    "X17n0326_002:0354b13": "復次大慧。不思議若因自相成者。彼則應常。由作者",
    "X17n0326_002:0354b14": "因相。故常不思議不成。",
    "X17n0326_002:0354b15": "記曰。此縱奪妨轉計也。恐彼聞佛說真常因自相",
    "X17n0326_002:0354b16": "成。乃轉計曰。我說常不思議亦因自相成。何以不",
    "X17n0326_002:0354b17": "同佛說。故縱之曰。彼外道不思議若果然因自相",
    "X17n0326_002:0354b18": "成者。則彼亦應是真常矣。但由所計作者為因耳。",
    "X17n0326_002:0354b19": "然作者非真因。因既不真。豈獲常果。故常不思議",
    "X17n0326_002:0354b20": "不成。下顯正因。",
    "X17n0326_002:0354b21": "大慧。我第一義常不思議。第一義因相成。離性非性。",
    "X17n0326_002:0354b22": "得自覺相。故有相。第一義智因。故有因。離性非性故。",
    "X17n0326_002:0354b23": "譬如無作。虗空。涅槃。滅盡。故常。如是大慧。不同外道",
    "X17n0326_002:0354b24": "常不思議論。",
    "X17n0326_002:0354c01": "記曰。此明佛說因相俱真。以顯真常不思議也。佛",
    "X17n0326_002:0354c02": "言。我說常不思議。乃依第一義諦因相成立。離有",
    "X17n0326_002:0354c03": "無二見。以得自覺聖智相。故有實相。得第一義智",
    "X17n0326_002:0354c04": "因。故是真因。一切有無戲論俱離。當體寂滅。譬如",
    "X17n0326_002:0354c05": "三無為法。永離諸過。故是真常。此其所以不同外",
    "X17n0326_002:0354c06": "道常不思議邪見論也。",
    "X17n0326_002:0354c07": "如是大慧。此常不思議。諸如來自覺聖智所得。如是。",
    "X17n0326_002:0354c08": "故常不思議自覺聖智所得。應當修學。",
    "X17n0326_002:0354c09": "記曰。此結指真常。故勸令修學。",
    "X17n0326_002:0354c10": "復次大慧。外道常不思議。無常性。異相因故。非自作",
    "X17n0326_002:0354c11": "因相力故常。",
    "X17n0326_002:0354c12": "記曰。此明外道不同佛說常不思議之所以也。所",
    "X17n0326_002:0354c13": "以不同者。以彼所立。於有為法外。別立作者以為",
    "X17n0326_002:0354c14": "生因。故為異因。佛以自覺聖智為因。故為真因。此",
    "X17n0326_002:0354c15": "所以不同。故唐譯云。外道常不思議。以無常異相",
    "X17n0326_002:0354c16": "因故常。非自相因力故常。謂彼以異因。故非真常。",
    "X17n0326_002:0354c17": "我以自覺聖智為因相力。非自相作者因相力。故",
    "X17n0326_002:0354c18": "是真常也。",
    "X17n0326_002:0354c19": "復次大慧。諸外道常不思議。於所作性非性。無常。見",
    "X17n0326_002:0354c20": "已。思量計常。大慧。我亦以如是因緣所作者性非性。",
    "X17n0326_002:0354c21": "無常。見已。自覺聖境界。說彼常無因。",
    "X17n0326_002:0354c22": "記曰。此就彼所立。以顯真能破也。然諸外道因見",
    "X17n0326_002:0354c23": "諸法有已還無。妄計別有作者是常。而如來亦見",
    "X17n0326_002:0354c24": "諸法有已還無。說是無常。故唐譯云。外道常不思",
    "X17n0326_002:0355a01": "議。以見所作法有已還無。無常已。比知是常。我亦",
    "X17n0326_002:0355a02": "見所作法有已還無。無常已。不因此說常。若以三",
    "X17n0326_002:0355a03": "支比量合之。常不思議。是有法。定常宗。因云所作",
    "X17n0326_002:0355a04": "性故。喻如瓶等。所作瓶等。是無常法。因喻不轉。故",
    "X17n0326_002:0355a05": "不成常宗。無常是有法。定非是常宗。因云所作性",
    "X17n0326_002:0355a06": "故。喻如瓶等。瓶等所作。是無常法。故即彼所立。翻",
    "X17n0326_002:0355a07": "成所破。然彼以妄計比知。我以自覺聖智現量。故",
    "X17n0326_002:0355a08": "我所說。非彼所論。",
    "X17n0326_002:0355a09": "大慧。若復諸外道因相成常不思議。因自相性非性",
    "X17n0326_002:0355a10": "同於兔角。此常不思議。但言說妄想。諸外道輩有如",
    "X17n0326_002:0355a11": "是過。所以者何。謂但言說妄想。同於兔角。自因相非",
    "X17n0326_002:0355a12": "分。",
    "X17n0326_002:0355a13": "記曰。此言外道所計作者。是以無因為因。竟成斷",
    "X17n0326_002:0355a14": "滅。同於兔角。故其所立以無常為常。但有言說。都",
    "X17n0326_002:0355a15": "無實義。故唐譯云。外道以如是因相成常不思議。",
    "X17n0326_002:0355a16": "此因相非有。同於兔角。故常不思議。唯是分別。但",
    "X17n0326_002:0355a17": "有言說。何故彼因同於兔角。無自因相故。以非第",
    "X17n0326_002:0355a18": "一義自覺聖智為因相。故云自因相非分。",
    "X17n0326_002:0355a19": "大慧。我常不思議。因自覺得相故。離所作性非性。故",
    "X17n0326_002:0355a20": "常。非外性非性無常。思量計常。大慧。若復外性非性",
    "X17n0326_002:0355a21": "無常。思量計常不思識常。而彼不知常不思議自因",
    "X17n0326_002:0355a22": "之相。去得自覺聖智境界相遠。彼不應說。",
    "X17n0326_002:0355a23": "記曰。此明如來以自覺聖智為因。結成不同外道",
    "X17n0326_002:0355a24": "之論也。然外道於一切法。起有無二見。故於無常",
    "X17n0326_002:0355b01": "妄計為常。以彼不知自因之相。故去自覺聖智境",
    "X17n0326_002:0355b02": "界相遠。如來說法。離此諸過。故不可與彼同日語",
    "X17n0326_002:0355b03": "也。上明二乘偏執外道邪見皆非正智。意顯捨此",
    "X17n0326_002:0355b04": "即證自覺聖智矣。下二章約不滅不生。以明正智",
    "X17n0326_002:0355b05": "即如如。○上破二種邪因已竟。下舉果驗因二。△",
    "X17n0326_002:0355b06": "初破二乘滅見。",
    "X17n0326_002:0355b07": "復次大慧。諸聲聞畏生死妄想苦而求涅槃。不知生",
    "X17n0326_002:0355b08": "死涅槃差別。一切性妄想非性。(魏譯云。不知世間涅槃無差別故。唐譯云。",
    "X17n0326_002:0355b09": "不知生死涅槃差別之相。一切皆是妄分別有。無所有故)未來諸根境界休息。作",
    "X17n0326_002:0355b10": "涅槃想。非自覺聖智趣藏識轉。(唐譯云。妄計未來諸根境滅。以為涅槃。不",
    "X17n0326_002:0355b11": "知證自智境界。轉所依藏識為大涅槃)是故凡愚說有三乘。說心量趣",
    "X17n0326_002:0355b12": "無所有。是故大慧。彼不知過去未來現在諸如來自",
    "X17n0326_002:0355b13": "心現境界。計著外心現境界。生死輪常轉(唐譯云。彼愚癡人說",
    "X17n0326_002:0355b14": "有三乘。不說唯心無有境界。大慧。彼人不知去來現在諸佛所說自心境界。取心外境。常於生死輪轉不絕)。",
    "X17n0326_002:0355b15": "記曰。此言諸法本自寂滅。不容更滅。以示真常不",
    "X17n0326_002:0355b16": "思議因。以明即妄想以證正智。即正智以顯如如。",
    "X17n0326_002:0355b17": "以破二乘滅見也。然生死境界。本來不有。但唯心",
    "X17n0326_002:0355b18": "所現。藏識轉變。而依妄想分別而有。若了妄想無",
    "X17n0326_002:0355b19": "性。即轉識成智。若以正智圓照。則萬法皆如。當體",
    "X17n0326_002:0355b20": "寂滅。豈容更滅。二乘愚癡。不能了此。妄取不受後",
    "X17n0326_002:0355b21": "有以為滅度。詎非大謬。所謂但盡生死。謂為解脫。",
    "X17n0326_002:0355b22": "其實未得一切解脫。所以常在生死輪轉不息。以",
    "X17n0326_002:0355b23": "不達唯心現量。妄起種種分別故。○上言不滅。下",
    "X17n0326_002:0355b24": "言不生。△次破外道生見。",
    "X17n0326_002:0355c01": "復次大慧。一切法不生。是過去未來現在諸如來所",
    "X17n0326_002:0355c02": "說。所以者何。謂自心現。性非性。離有非有生故。大慧。",
    "X17n0326_002:0355c03": "一切性不生。一切法如兔馬等角。是愚癡凡夫。不覺",
    "X17n0326_002:0355c04": "妄想自性。妄想故。大慧。一切法不生。自覺聖智趣境",
    "X17n0326_002:0355c05": "界者。一切性自性相不生。非彼愚夫妄想二境界。",
    "X17n0326_002:0355c06": "記曰。此言諸法本自不生。以示真常不思議因。以",
    "X17n0326_002:0355c07": "顯即如如明正智。以破外道生見也。良以諸法無",
    "X17n0326_002:0355c08": "生。是三世如來所傳心印。惟證相應。以唯心所現。",
    "X17n0326_002:0355c09": "緣生無性。離有無二見。如兔馬角。非生而後無。蓋",
    "X17n0326_002:0355c10": "生本無也。由凡愚不達。故妄執為有。然此無生理",
    "X17n0326_002:0355c11": "趣。乃自證聖智所行之處。非愚夫分別二見境界。",
    "X17n0326_002:0355c12": "自性身財建立趣自性相。大慧。藏識攝所攝相轉。愚",
    "X17n0326_002:0355c13": "夫墮生住滅二見。希望一切性生。有非有妄想生。非",
    "X17n0326_002:0355c14": "聖賢也。大慧。於彼應當修學。",
    "X17n0326_002:0355c15": "記曰。此結上二章。以明生滅皆妄見也。故唐譯云。",
    "X17n0326_002:0355c16": "身及資生器世間等。一切皆是藏識影像。所取能",
    "X17n0326_002:0355c17": "取二種相現。彼諸愚夫墮生住滅二妄見中。故於",
    "X17n0326_002:0355c18": "中妄起有無分別。斯則根身器界本自無生。唯八",
    "X17n0326_002:0355c19": "識影現。七識妄起執取分別。以為實我實法。此乃",
    "X17n0326_002:0355c20": "愚夫於無生中妄見有生。非聖賢也。意令即生滅",
    "X17n0326_002:0355c21": "以證真常。故於彼法應當修學。苟達生滅即常。則",
    "X17n0326_002:0355c22": "妄想即成正智。名相本自如如。即彼二乘外道可",
    "X17n0326_002:0355c23": "起如來種性矣。故下文明五無間種性。○五勘果",
    "X17n0326_002:0355c24": "知因。謂勘驗現行之果。足知過去習氣之因也。",
    "X17n0326_002:0356a01": "復次大慧。有五無間種性。云何為五。謂聲聞乘無間",
    "X17n0326_002:0356a02": "種性。緣覺乘無間種性。如來乘無間種性。不定種性。",
    "X17n0326_002:0356a03": "各別種性(唐譯云無種性)。",
    "X17n0326_002:0356a04": "記曰。此言五性不同。以明眾生本具法性是一。但",
    "X17n0326_002:0356a05": "由外緣故異。以成自覺聖智究竟差別相也。然心",
    "X17n0326_002:0356a06": "佛與眾生。是三無差別。初無纖毫間隔。本無三乘",
    "X17n0326_002:0356a07": "五性之別。良以外緣熏習不一。故有五性不同。斯",
    "X17n0326_002:0356a08": "則機本不異。異在於師。故前勉修如實行者。應當",
    "X17n0326_002:0356a09": "親近最勝知識。故此下文云。當轉彼惡見。則二乘",
    "X17n0326_002:0356a10": "外道當得如來法身。闡提亦作得度因緣也。引權",
    "X17n0326_002:0356a11": "入實。義見於此。言種性者。相似曰種。體同曰性。又",
    "X17n0326_002:0356a12": "種者。因義。類義。謂眾生佛性本來是一。蓋由昔聞",
    "X17n0326_002:0356a13": "教法熏習成種。各有自類種子。故曰種性。此種性",
    "X17n0326_002:0356a14": "義。識論所明有其二類。一者本有。謂舊熏也。二者",
    "X17n0326_002:0356a15": "始起。謂新熏也。本有者。謂無始時來。異熟識中法",
    "X17n0326_002:0356a16": "爾而有。長劫所熏染淨種子。此即名為本性住種。",
    "X17n0326_002:0356a17": "如佛於大通智勝時說法華經。而諸聞者直至今",
    "X17n0326_002:0356a18": "生還蒙佛化。方得成熟。此淨法熏習。而為本性住",
    "X17n0326_002:0356a19": "種者也。如阿難與摩登伽。歷劫恩愛。直至今生。尚",
    "X17n0326_002:0356a20": "為障道因緣。此染法熏習而成本性住種者也。以",
    "X17n0326_002:0356a21": "長劫不斷。故名本性住種。二始起者。謂無始來數",
    "X17n0326_002:0356a22": "數現行熏習成種。以至今生。於染淨法見聞熏習。",
    "X17n0326_002:0356a23": "又為未來染淨種子。此則名為習所成種。由此二",
    "X17n0326_002:0356a24": "種為因。若一遇外緣師教熏發。故即成熟。此五性",
    "X17n0326_002:0356b01": "之別。所由來矣。是故親師擇友。不可不慎也。由是",
    "X17n0326_002:0356b02": "觀之。此五種性。其三乘種性。良由聞前三佛所說",
    "X17n0326_002:0356b03": "之法而成熟者。以執化佛所說權法。則成聲聞種",
    "X17n0326_002:0356b04": "性。以執報佛所說緣生之法。則成緣覺種性。以悟",
    "X17n0326_002:0356b05": "法佛所說離攀緣法。則成如來種性。若聞此三法",
    "X17n0326_002:0356b06": "而半信半疑者。則成不定種性。若聞此三佛之法",
    "X17n0326_002:0356b07": "不起信心。返生異見而毀謗者。則成無種性矣。故",
    "X17n0326_002:0356b08": "下經云。捨一切善根。謂謗菩薩藏。蓋三佛一體。法",
    "X17n0326_002:0356b09": "法全真。皆為顯示自覺聖智趣。而聞者不達。隨其",
    "X17n0326_002:0356b10": "所取。執以成種。此又法本不異。異自機耳。故曰種",
    "X17n0326_002:0356b11": "性。此蓋自覺聖智究竟之差別相也。",
    "X17n0326_002:0356b12": "云何知聲聞乘無間種性。若聞說得陰界入自共相",
    "X17n0326_002:0356b13": "斷知時。舉身毛孔熈怡欣悅。及樂修相智。不修緣起",
    "X17n0326_002:0356b14": "發悟之相。是名聲聞乘無間種性。",
    "X17n0326_002:0356b15": "記曰。此言聲聞乘無間種性也。而云若聞說等者。",
    "X17n0326_002:0356b16": "足徵由師教熏發。所謂習性成種者也。斷知時。舊",
    "X17n0326_002:0356b17": "註謂知苦斷集。證滅修道時也。及樂修相智者。相",
    "X17n0326_002:0356b18": "即偏空相。智即我空智。乃聲聞所樂修者。至若緣",
    "X17n0326_002:0356b19": "起發悟無生實相之理。非彼所樂。故云不修。因舊",
    "X17n0326_002:0356b20": "有小乘狹劣習氣。今一聞所說。熏發現行。故舉身",
    "X17n0326_002:0356b21": "毛孔熈怡欣悅耳。",
    "X17n0326_002:0356b22": "聲聞無間見第八地。起煩惱斷。習煩惱不斷。不度不",
    "X17n0326_002:0356b23": "思議變易死。度分段死。天師子吼。我生已盡。梵行已",
    "X17n0326_002:0356b24": "立。不受後有。如實知修習人無我。乃至得般涅槃覺。",
    "X17n0326_002:0356c01": "記曰。此明聲聞斷證俱未究竟。自生滿足滅度想",
    "X17n0326_002:0356c02": "也。然聲聞依四諦修。但斷三界見思煩惱。尚餘塵",
    "X17n0326_002:0356c03": "沙無明細惑未盡。猶沈變易生死。但得人空。未得",
    "X17n0326_002:0356c04": "法空。而便自生究竟之想。乃於天人魔外之中。便",
    "X17n0326_002:0356c05": "師子吼。作是唱言。我生已盡。梵行已立。所作已辦。",
    "X17n0326_002:0356c06": "不受後有。遂生得涅槃覺。此所謂得少為足者也。",
    "X17n0326_002:0356c07": "見第八地者。華嚴八地菩薩。證我空真如。樂住三",
    "X17n0326_002:0356c08": "昧。不起滅定。諸佛因而勸之曰。起善男子。勿得樂",
    "X17n0326_002:0356c09": "住三昧。汝之三昧。二乘亦得。故此云見第八地。現",
    "X17n0326_002:0356c10": "行為起煩惱。種子習氣為習煩惱。以二乘但斷煩",
    "X17n0326_002:0356c11": "惱障。未斷所知障故。",
    "X17n0326_002:0356c12": "大慧。各別無間者。我人眾生壽命長養士夫。彼諸眾",
    "X17n0326_002:0356c13": "生作如是覺。求般涅槃。",
    "X17n0326_002:0356c14": "記曰。此明外道種性也。唐譯云。復有眾生求證涅",
    "X17n0326_002:0356c15": "槃。言能覺知我人眾生養者取者。此是涅槃。此外",
    "X17n0326_002:0356c16": "道妄見一切眾生從我流出。我能長養一切眾生。",
    "X17n0326_002:0356c17": "遂立神我以為涅槃。聞者因而師之。遂成邪種。或",
    "X17n0326_002:0356c18": "於佛教中聞有涅槃之說。遂執謬解而起邪見者。",
    "X17n0326_002:0356c19": "復有異外道。說悉由作者。見一切性已。言此是般涅",
    "X17n0326_002:0356c20": "槃(唐譯云。復有說言。見一切法因作者有)。",
    "X17n0326_002:0356c21": "記曰。此計實德業及四大時方勝自在等以為生",
    "X17n0326_002:0356c22": "因。故稱作者。妄計此等以為涅槃。",
    "X17n0326_002:0356c23": "作如是覺。法無我見非分。彼無解脫。",
    "X17n0326_002:0356c24": "記曰。此結外道邪見非解脫也。言法無我見非分",
    "X17n0326_002:0357a01": "者。謂諸外道。向於佛所說無我之法。不生信樂。或",
    "X17n0326_002:0357a02": "生毀謗。未得受熏成種。故曰非分。或於佛所說涅",
    "X17n0326_002:0357a03": "槃之法。即起希望。有所證得之想。或依教修行有",
    "X17n0326_002:0357a04": "所開悟。而執所悟為我。即墮邪見。如圓覺所明四",
    "X17n0326_002:0357a05": "相未忘。皆是於法無我見非分者也。然此外外道",
    "X17n0326_002:0357a06": "為煩惱縛。內外道為法縛。故云彼無解脫。",
    "X17n0326_002:0357a07": "大慧。此諸聲聞乘無間外道種性。不出出覺。為轉彼",
    "X17n0326_002:0357a08": "惡見故。應當修學。",
    "X17n0326_002:0357a09": "記曰。此總結聲聞外道二種性也。然聲聞妄取涅",
    "X17n0326_002:0357a10": "槃。外道妄計神我。俱於未出離中生出離想。此皆",
    "X17n0326_002:0357a11": "因邪師邪教。誤為熏習。為令轉彼惡見。故勸令修",
    "X17n0326_002:0357a12": "學。前上聖智三相中無所有相。謂慣習二乘外道",
    "X17n0326_002:0357a13": "相。義見于此。意謂令彼捨離偏邪惡見。即名正智。",
    "X17n0326_002:0357a14": "可入如來種性矣。故此人雖偏邪。而性實無間也。",
    "X17n0326_002:0357a15": "大慧。緣覺乘無間種性者。若聞說各別緣無間。舉身",
    "X17n0326_002:0357a16": "毛竪。悲泣流淚。不相近緣。所有不著。(唐譯云。離闠閙緣。無所染著)",
    "X17n0326_002:0357a17": "種種自身。種種神通。若離若合種種變化。聞說是時。",
    "X17n0326_002:0357a18": "其心隨入。(唐譯云。有時聞說現種種身。或聚或散。神通變化。其心信受)若知彼緣",
    "X17n0326_002:0357a19": "覺乘無間種性已。隨順為說緣覺之乘。是名緣覺乘",
    "X17n0326_002:0357a20": "無間種性相。",
    "X17n0326_002:0357a21": "記曰。此明緣覺乘無間種性也。各別因緣。即十二",
    "X17n0326_002:0357a22": "因緣。三世因果。故云各別。以緣生無性。即是無生。",
    "X17n0326_002:0357a23": "故云無間。此有二類。出有佛世。依教而修。觀緣悟",
    "X17n0326_002:0357a24": "道。謂之緣覺。出無佛世。觀化知無。謂之獨覺。今明",
    "X17n0326_002:0357b01": "外熏成種。故但言緣覺。",
    "X17n0326_002:0357b02": "大慧。彼如來乘無間種性有四種。謂自性法無間種",
    "X17n0326_002:0357b03": "性。離自性法無間種性。得自覺聖無間種性。外剎殊",
    "X17n0326_002:0357b04": "勝無間種性。",
    "X17n0326_002:0357b05": "記曰。此明如來乘無間種性也。然此四種。唐譯云。",
    "X17n0326_002:0357b06": "有三種。所謂自性無自性法。內身自證聖智法。外",
    "X17n0326_002:0357b07": "諸佛剎廣大法。此約三德祕藏。以明法報同體也。",
    "X17n0326_002:0357b08": "蓋自性即法身。離自性即解脫。聖智即般若。良以",
    "X17n0326_002:0357b09": "法身無著即解脫。解脫不迷即般若。般若離相即",
    "X17n0326_002:0357b10": "法身。此三德祕藏。總號法身。外剎殊勝。即報身。法",
    "X17n0326_002:0357b11": "報冥一。故不思議。",
    "X17n0326_002:0357b12": "大慧。若聞此四事一一說時。及說自心現身財建立",
    "X17n0326_002:0357b13": "不思議境界時。心不驚怖者。是名如來乘無間種性",
    "X17n0326_002:0357b14": "相。",
    "X17n0326_002:0357b15": "記曰。此結成如來乘種性也。前為頓根眾生。頓為",
    "X17n0326_002:0357b16": "顯示不思議智最勝境界。故此一類眾生。有聞說",
    "X17n0326_002:0357b17": "佛法身智慧。及自受用不思議境界。而不驚怖者。",
    "X17n0326_002:0357b18": "當知是最上利根。乃如來乘無間種性。此所謂善",
    "X17n0326_002:0357b19": "根成熟者也。般若云。若有眾生。聞說般若波羅蜜。",
    "X17n0326_002:0357b20": "不驚不怖不畏者。當知是人。不於一佛二佛三四",
    "X17n0326_002:0357b21": "五佛而種善根。已於無量千萬佛所種諸善根。惟",
    "X17n0326_002:0357b22": "此無上般若。自非積劫聞熏成種。鮮有不驚怖者。",
    "X17n0326_002:0357b23": "此所以能信此法者。是人甚希者也。",
    "X17n0326_002:0357b24": "大慧。不定種性者。謂說彼三種時。隨說而入。隨彼而",
    "X17n0326_002:0357c01": "成。",
    "X17n0326_002:0357c02": "記曰。此明不定種性也。此不定人。隨說信入。順學",
    "X17n0326_002:0357c03": "而成。可大可小。故云不定。此有二種。一舊熏多聞。",
    "X17n0326_002:0357c04": "於三乘中未成熟者。一新熏初機。根性猛利。但隨",
    "X17n0326_002:0357c05": "師教。於三乘中俱可入者。三種者。即三乘法。除外",
    "X17n0326_002:0357c06": "道無性。故不在此列。",
    "X17n0326_002:0357c07": "大慧。此是初治地者。謂種性建立。為超入無所有地",
    "X17n0326_002:0357c08": "故。作是建立。",
    "X17n0326_002:0357c09": "記曰。此結束所以建立三乘之意也。然一切眾生。",
    "X17n0326_002:0357c10": "法性是一。所謂凡夫賢聖人。平等無高下。本無差",
    "X17n0326_002:0357c11": "別之相。但以聞熏成種。以致根性不同。然雖依教",
    "X17n0326_002:0357c12": "修行。而未到如來地者。俱屬聖智差別之相。非究",
    "X17n0326_002:0357c13": "竟也。今將顯示頓教法門。欲令三乘同歸一佛乘。",
    "X17n0326_002:0357c14": "五性同歸一佛性。故作是建立。非是實有限劑也。",
    "X17n0326_002:0357c15": "故下云。樂寂聲聞。當得如來最勝之身。無性闡提。",
    "X17n0326_002:0357c16": "或時善根生。便證涅槃。故不同他教定性之說。故",
    "X17n0326_002:0357c17": "魏譯云。說三乘者。為發起修行地故。諸性差別。非",
    "X17n0326_002:0357c18": "究竟地。為欲建立畢竟能取寂靜之地故。舊以此",
    "X17n0326_002:0357c19": "段屬不定性。恐非本旨。",
    "X17n0326_002:0357c20": "彼自覺藏者。自煩惱習淨。見法無我。得三昧樂住聲",
    "X17n0326_002:0357c21": "聞。當得如來最勝之身。",
    "X17n0326_002:0357c22": "記曰。此結三乘同歸一性。以示引權入實之意。以",
    "X17n0326_002:0357c23": "明如來自覺聖智究竟差別建立相也。故魏譯云。",
    "X17n0326_002:0357c24": "彼三種人。離煩惱障熏習。得清淨故。見法無我。得",
    "X17n0326_002:0358a01": "三昧樂行。故聲聞緣覺。畢竟證得如來法身。故唐",
    "X17n0326_002:0358a02": "譯云。彼住三昧樂聲聞。若能證知自所依識。見法",
    "X17n0326_002:0358a03": "無我。淨煩惱習。畢竟當得如來之身。前云二乘。但",
    "X17n0326_002:0358a04": "得自覺聖智差別相。未得究竟差別相。今云得如",
    "X17n0326_002:0358a05": "來身。足徵差別皆究竟也。所以皆究竟者。以佛性",
    "X17n0326_002:0358a06": "無二故。",
    "X17n0326_002:0358a07": "爾時世尊欲重宣此義而說偈言。",
    "X17n0326_002:0358a08": "須陀槃那果。往來及不還。逮得阿羅漢。是等心惑亂。",
    "X17n0326_002:0358a09": "記曰。此通言四果皆非究竟也。須陀槃那。亦云須",
    "X17n0326_002:0358a10": "陀洹。此云入流。謂初入聖流。初果也。往來。二果。不",
    "X17n0326_002:0358a11": "還。三果。阿羅漢。四果也。以是等聖人。皆憎生死。愛",
    "X17n0326_002:0358a12": "涅槃。憎愛未忘。故云惑亂。",
    "X17n0326_002:0358a13": "三乘與一乘。非乘我所說。愚夫少智慧。諸聖遠離寂。",
    "X17n0326_002:0358a14": "第一義法門。遠離於二教。住於無所有。何建立三乘。",
    "X17n0326_002:0358a15": "記曰。此言究竟無差別智。以示此經之宗極也。然",
    "X17n0326_002:0358a16": "如來雖說三乘。但以假名引導。由愚夫少智。故設",
    "X17n0326_002:0358a17": "三乘之權。為二乘趣寂。故說一乘之實。俱非本懷。",
    "X17n0326_002:0358a18": "此第一義頓教法門。三一俱非。權實不立。豈實有",
    "X17n0326_002:0358a19": "三乘之說耶。然他處言聲聞緣覺菩薩為三乘。如",
    "X17n0326_002:0358a20": "來為一乘。此併如來為三乘。對三乘說一乘。三一",
    "X17n0326_002:0358a21": "俱非。方是此經之宗極。",
    "X17n0326_002:0358a22": "諸禪無量等。無色三摩提。受想悉寂滅。亦無有心量。",
    "X17n0326_002:0358a23": "記曰。此通頌自心現量。凡聖皆離。一法不立。以明",
    "X17n0326_002:0358a24": "自覺聖智究竟相也。諸禪。即二乘諸禪解脫。無量。",
    "X17n0326_002:0358b01": "即大乘四無量心。等。即十力無畏十八不共。乃至",
    "X17n0326_002:0358b02": "三十七品助道等。無色三摩提。即三界九次第定。",
    "X17n0326_002:0358b03": "舉上以該下。受想寂滅。即二乘滅盡定。通而言之。",
    "X17n0326_002:0358b04": "即前所問百八句義。今云亦無有心量者。以自心",
    "X17n0326_002:0358b05": "現量。聖凡不立。一切皆非。以顯生滅中究竟覺義",
    "X17n0326_002:0358b06": "也。章首請說聖智事分別自性經。依百八句說。義",
    "X17n0326_002:0358b07": "萃於此。意謂明此。方名自覺聖智事。○上勘果知",
    "X17n0326_002:0358b08": "因已竟。△下示因果一如。",
    "X17n0326_002:0358b09": "大慧。彼一闡提。非一闡提。世間解脫誰轉。",
    "X17n0326_002:0358b10": "記曰。舊謂此章約生死涅槃無二以明如如。蓋智",
    "X17n0326_002:0358b11": "如一體。本無二致。所謂無如外智能證於如。亦無",
    "X17n0326_002:0358b12": "智外如為智所入。若正智現前。則諸法自如。若了",
    "X17n0326_002:0358b13": "生死本寂。即是正智。智如冥一。方名自覺聖智究",
    "X17n0326_002:0358b14": "竟事。今約闡提以明者。以前歷斥二乘外道偏邪。",
    "X17n0326_002:0358b15": "去自覺聖智相遠。且切誡行人應當遠離。不許親",
    "X17n0326_002:0358b16": "習。苟二乘外道絕分。則真如有不徧之過。若闡提",
    "X17n0326_002:0358b17": "實是無性。則佛性有不徧之失。此則自墮不平等",
    "X17n0326_002:0358b18": "過。而自覺聖智亦非究竟矣。蓋約教道言之。為摧",
    "X17n0326_002:0358b19": "邪顯正。不得不嚴揀偏邪。以明正智。若依法性言",
    "X17n0326_002:0358b20": "之。則平等平等。無二無別。本自如如。無情尚共一",
    "X17n0326_002:0358b21": "體。豈有情而絕分。是故前言二乘若悟本識。亦得",
    "X17n0326_002:0358b22": "如來法身。今言闡提或發善根。亦得涅槃。斯則無",
    "X17n0326_002:0358b23": "一眾生而不般涅槃。方名自覺聖智究竟相也。如",
    "X17n0326_002:0358b24": "如正智。備殫於此。然無性闡提。非菩薩闡提無以",
    "X17n0326_002:0358c01": "發善根。菩薩闡提。非無性闡提無以資願力。此則",
    "X17n0326_002:0358c02": "闡提不斷性善。如來不斷性惡。故云非一闡提。世",
    "X17n0326_002:0358c03": "間解脫誰轉。魏譯云。無性乘。謂一闡提。此即前五",
    "X17n0326_002:0358c04": "性中無種性。今會五性同歸。故特言之。以顯佛性",
    "X17n0326_002:0358c05": "平等。以明眾生如也。",
    "X17n0326_002:0358c06": "大慧。一闡提有二種。一者捨一切善根。及於無始眾",
    "X17n0326_002:0358c07": "生發願。云何捨一切善根。謂謗菩薩藏。及作惡言。此",
    "X17n0326_002:0358c08": "非隨順脩多羅毗尼解脫之說。捨一切善根故。不般",
    "X17n0326_002:0358c09": "涅槃。",
    "X17n0326_002:0358c10": "記曰。此言無種性也。一闡提。此云斷善根。又云焚",
    "X17n0326_002:0358c11": "燒一切善根。蓋真如隨緣成事。舉體全變。無有剩",
    "X17n0326_002:0358c12": "法。今全體真如。變作全體惡性。惡性即如。更無涅",
    "X17n0326_002:0358c13": "槃可入。故云不般涅槃。",
    "X17n0326_002:0358c14": "二者菩薩本自願方便故。非不般涅槃。一切眾生而",
    "X17n0326_002:0358c15": "般涅槃。大慧。彼般涅槃。是名不般涅槃法相。此亦到",
    "X17n0326_002:0358c16": "一闡提趣。",
    "X17n0326_002:0358c17": "記曰。此言菩薩闡提也。菩薩願盡眾生界。謂眾生",
    "X17n0326_002:0358c18": "界盡。我願乃盡。若一眾生不盡。我願不盡。故云非",
    "X17n0326_002:0358c19": "不般涅槃。一切眾生而般涅槃。然所以願盡眾生",
    "X17n0326_002:0358c20": "界者。以眾生本如。早已涅槃。不容更滅。故無涅槃",
    "X17n0326_002:0358c21": "可入。故云彼般涅槃。是名不般涅槃法相。此與闡",
    "X17n0326_002:0358c22": "提名同。故云亦到一闡提趣。唐譯以是名句作結",
    "X17n0326_002:0358c23": "語。",
    "X17n0326_002:0358c24": "大慧白佛言。世尊。此中云何畢竟不般涅槃。",
    "X17n0326_002:0359a01": "記曰。大慧意謂無性斷善。不入可爾。菩薩度生。本",
    "X17n0326_002:0359a02": "為求證涅槃。何以畢竟不入。故致疑云。此二種闡",
    "X17n0326_002:0359a03": "提中。何者畢竟不入涅槃。下佛答云。闡提尚有入",
    "X17n0326_002:0359a04": "時。菩薩畢竟不入。以知一切法本涅槃故。",
    "X17n0326_002:0359a05": "佛告大慧。菩薩一闡提者。知一切法本來般涅槃已。",
    "X17n0326_002:0359a06": "畢竟不般涅槃。而非捨一切善根一闡提也。大慧。捨",
    "X17n0326_002:0359a07": "一切善根一闡提者。復以如來神力故。或時善根生。",
    "X17n0326_002:0359a08": "所以者何。謂如來不捨一切眾生故。以是故菩薩一",
    "X17n0326_002:0359a09": "闡提。不般涅槃。",
    "X17n0326_002:0359a10": "記曰。此正顯佛性平等如如也。一切眾生皆有佛",
    "X17n0326_002:0359a11": "性。以闡提不斷善性。如來以平等大悲而攝持之。",
    "X17n0326_002:0359a12": "故有時而發善根。由昔謗法因緣為種。今日緣熟。",
    "X17n0326_002:0359a13": "故如來以神力加持。或時善根生也。如廣額屠兒。",
    "X17n0326_002:0359a14": "放下屠刀。便作佛事。提婆達多。生生謗佛。今蒙授",
    "X17n0326_002:0359a15": "記。如華嚴所明。由昔謗華嚴經墮地獄中。而為地",
    "X17n0326_002:0359a16": "獄天子。毗盧出世。先以足輪光照。三重頓圓十地。",
    "X17n0326_002:0359a17": "此皆謗法闡提。蒙佛神力之驗也。所云善根者。正",
    "X17n0326_002:0359a18": "由昔聞熏之種子耳。菩薩闡提不入涅槃者。以法",
    "X17n0326_002:0359a19": "界如。眾生如。故眾生界不可盡。煩惱不可盡。而行",
    "X17n0326_002:0359a20": "願不可盡。此普賢大士所以常居幻化。而不入涅",
    "X17n0326_002:0359a21": "槃也。○上從請分別自性章起止此明五法已竟。",
    "X17n0326_002:0359a22": "△下明五法中三自性。",
    "X17n0326_002:0359a23": "復次大慧。菩薩摩訶薩當善三自性。",
    "X17n0326_002:0359a24": "記曰。上言五法依自性而立。不知自性有幾。故特",
    "X17n0326_002:0359b01": "示有三。意令了達緣起無生。故云當善。",
    "X17n0326_002:0359b02": "云何三自性。謂妄想自性。緣起自性。成自性。",
    "X17n0326_002:0359b03": "記曰。此徵列三自性相也。然五法自性。不出此三。",
    "X17n0326_002:0359b04": "以妄想依名相起。是名緣起。若了緣起如幻。則妄",
    "X17n0326_002:0359b05": "想無性。即是正智。名相體空。本自如如。總歸圓成。",
    "X17n0326_002:0359b06": "故五法之自性。不出此三。○下正示其相。",
    "X17n0326_002:0359b07": "大慧。妄想自性。從相生。",
    "X17n0326_002:0359b08": "記曰。此標指妄想自性。依他緣起也。相即名相。以",
    "X17n0326_002:0359b09": "不達名相體空。依他而起。種種徧計。是名妄想。",
    "X17n0326_002:0359b10": "大慧白佛言。世尊。云何妄想自性從相生。佛告大慧。",
    "X17n0326_002:0359b11": "緣起自性事相相。行顯現事相相。",
    "X17n0326_002:0359b12": "記曰。此徵釋也。謂名相皆從緣起。故云緣起自性",
    "X17n0326_002:0359b13": "事相相。以不了緣起無生。故心行於中妄生計著。",
    "X17n0326_002:0359b14": "故云行顯現事相相。此言妄想從名相生。唐譯云。",
    "X17n0326_002:0359b15": "謂彼於緣起事相。種類顯現生計著故。",
    "X17n0326_002:0359b16": "計著有二種妄想自性。如來應供等正覺之所建立。",
    "X17n0326_002:0359b17": "謂名相計著相。及事相計著相。名相計著相者。謂內",
    "X17n0326_002:0359b18": "外法計著。事相計著相者。謂即彼如是內外自共相",
    "X17n0326_002:0359b19": "計著。是名二種妄想自性相。若依若緣生。是名緣起。",
    "X17n0326_002:0359b20": "記曰。此言依彼事相而生計著。起二種妄想。以明",
    "X17n0326_002:0359b21": "緣起自性也。名相謂內外法者。內即根身。外即器",
    "X17n0326_002:0359b22": "界。然此內外一切諸法。唯心所現。本無名相。但是",
    "X17n0326_002:0359b23": "一心。而人不了。因依徧計妄執各各有名有相。故",
    "X17n0326_002:0359b24": "名妄想事相。即彼內外自共相者。然內外不出人",
    "X17n0326_002:0359c01": "法二種。謂內身五蘊謂之人。外器四大謂之法。妄",
    "X17n0326_002:0359c02": "計五蘊各有自體。故云自。和合成人。故云共。妄計",
    "X17n0326_002:0359c03": "四大各有自體。故云自。和合變化而生萬物。故云",
    "X17n0326_002:0359c04": "共。故云即彼內外自共相計著妄想也。良以心本",
    "X17n0326_002:0359c05": "無生。因境緣有。故云若依若緣生。是名緣起。",
    "X17n0326_002:0359c06": "云何成自性。謂離名相事相妄想。聖智所得。及自覺",
    "X17n0326_002:0359c07": "聖智趣所行境界。是名成自性。如來藏心。",
    "X17n0326_002:0359c08": "記曰。此明圓成自性也。良以身心世界。元一如來",
    "X17n0326_002:0359c09": "藏清淨真心。離名離相。本自如如。但依妄想攀緣",
    "X17n0326_002:0359c10": "而行。則名相斯興。橫生執取。若依自覺聖智而行。",
    "X17n0326_002:0359c11": "洞達自心現量。則法法圓成。唯是如來藏心也。",
    "X17n0326_002:0359c12": "爾時世尊欲重宣此義而說偈言。",
    "X17n0326_002:0359c13": "名相覺想。自性二相。正智如如。是則成相。(唐云。名相分別二自",
    "X17n0326_002:0359c14": "性相。正智如如。是圓成實。二相。即妄想緣起也)。",
    "X17n0326_002:0359c15": "大慧。是名觀察五法自性相經。自覺聖智趣所行境",
    "X17n0326_002:0359c16": "界。汝等諸菩薩摩訶薩應當修學。",
    "X17n0326_002:0359c17": "記曰。此總結前問也。前問中先請分別五法自性",
    "X17n0326_002:0359c18": "法門。次請因知五法自性已。則觀察人法二無我。",
    "X17n0326_002:0359c19": "淨除妄想。照明諸地。乃至逮得如來法身。此上答",
    "X17n0326_002:0359c20": "五法三自性。酬先請竟。下明觀察二無我。乃至究",
    "X17n0326_002:0359c21": "竟佛地。以酬次請。○上明三自性竟。△下二無我。",
    "X17n0326_002:0359c22": "復次大慧。菩薩摩訶薩。善觀二種無我相。",
    "X17n0326_002:0359c23": "記曰。此答次請也。然五法不出二種無我。以見有",
    "X17n0326_002:0359c24": "人有法。即是名相妄想。若了二無我。即是正智如",
    "X17n0326_002:0360a01": "如。故前分別五法自性已。次即教令當善觀察二",
    "X17n0326_002:0360a02": "無我相。",
    "X17n0326_002:0360a03": "云何二種無我相。謂人無我。及法無我。",
    "X17n0326_002:0360a04": "記曰。此示二無我相也。良由不達根身器界唯心",
    "X17n0326_002:0360a05": "所現。故妄計分別。執為實我實法。所謂妄想斯興。",
    "X17n0326_002:0360a06": "名相乃形。若了緣生無性。則二皆無我。苟二無我。",
    "X17n0326_002:0360a07": "則五法自性皆離。八識俱遣。所以頓證自覺聖智。",
    "X17n0326_002:0360a08": "逮得如來常住法身也。",
    "X17n0326_002:0360a09": "云何人無我。謂離我我所。陰界入聚。無知業受生。眼",
    "X17n0326_002:0360a10": "色等攝受計著生識。一切諸根自心現器身藏。自妄",
    "X17n0326_002:0360a11": "想相施設顯示。",
    "X17n0326_002:0360a12": "記曰。此教以人無我觀也。唐譯云。何者是人無我",
    "X17n0326_002:0360a13": "相。謂蘊界處。離我我所。無知愛業之所生起。眼等",
    "X17n0326_002:0360a14": "識生。取於色等而生計著。又自心見身器世界。皆",
    "X17n0326_002:0360a15": "是藏心之所顯現。剎那相續。變壞不停。然人者。即",
    "X17n0326_002:0360a16": "現在五蘊集聚妄身。妄執以為我相者也。以身為",
    "X17n0326_002:0360a17": "我。亦以六塵所受用境為我所。今觀此等本來不",
    "X17n0326_002:0360a18": "有。皆從無明愛業之所生起。眼等六根取六塵境",
    "X17n0326_002:0360a19": "而生計著。以為受用。妄生貪求。一切根身器界。皆",
    "X17n0326_002:0360a20": "是藏識所現影像。當體全空。但依妄想分別顯示",
    "X17n0326_002:0360a21": "似有。況剎那相續變壞不停。於中觀察。畢竟無常。",
    "X17n0326_002:0360a22": "誰為我者。故總云離。此正觀無我。下約喻以明四",
    "X17n0326_002:0360a23": "念處觀。",
    "X17n0326_002:0360a24": "如河流。如種子。如燈。如風。如雲。剎那展轉壞。躁動如",
    "X17n0326_002:0360b01": "猿猴。",
    "X17n0326_002:0360b02": "記曰。此明四念處觀中。初觀心無常也。謂觀此心",
    "X17n0326_002:0360b03": "妄想生滅。如何流。逝速不停。如種子。能生來果。如",
    "X17n0326_002:0360b04": "燈。念念生滅。如風。飄颺不住。如雲。倐忽變滅。舉皆",
    "X17n0326_002:0360b05": "無常。故云剎那展轉壞。躁動不住。如猿猴。故經云",
    "X17n0326_002:0360b06": "心想如猿猴。如此觀察。於中畢竟誰為我者。",
    "X17n0326_002:0360b07": "樂不淨處。如飛蠅。",
    "X17n0326_002:0360b08": "記曰。此觀身不淨也諦觀此身。其中但有三十六",
    "X17n0326_002:0360b09": "物。九孔常流穢污不淨。而妄貪著。以不淨為淨。故",
    "X17n0326_002:0360b10": "如飛蠅。",
    "X17n0326_002:0360b11": "無厭足。如風火。",
    "X17n0326_002:0360b12": "記曰。此觀受是苦也。唐譯云。如猛火。觀種種受用。",
    "X17n0326_002:0360b13": "眾苦所集。無一可樂。甚可患厭。但以妄想貪求。無",
    "X17n0326_002:0360b14": "厭無足。故如猛火。",
    "X17n0326_002:0360b15": "無始虗偽習氣因。如汲水輪。生死趣有輪。",
    "X17n0326_002:0360b16": "記曰。此觀法無我也。唐譯云。無始虗偽習氣為因。",
    "X17n0326_002:0360b17": "諸有趣中流轉不息。如汲水輪。謂觀三界諸生死",
    "X17n0326_002:0360b18": "法。但因無明業力所使。隨他牽引。流轉不息。恒無",
    "X17n0326_002:0360b19": "主宰。如汲井輪。任他牽轉而不由我。",
    "X17n0326_002:0360b20": "種種身色。如幻術神呪機發像起。",
    "X17n0326_002:0360b21": "記曰。前別相念觀。此總相念觀也。唐譯云。種種身",
    "X17n0326_002:0360b22": "威儀進止。譬如死屍。呪力故行。亦如木人。因機運",
    "X17n0326_002:0360b23": "動。謂觀此身虗假不實。如行屍。則大可厭患。如木",
    "X17n0326_002:0360b24": "人。則幻化非真。於中諦觀推求。畢竟誰為我者。行",
    "X17n0326_002:0360c01": "屍喻身。機關喻心。楞嚴云。雖見諸根動。要以一機",
    "X17n0326_002:0360c02": "抽。",
    "X17n0326_002:0360c03": "善彼相知。是名人無我智。",
    "X17n0326_002:0360c04": "記曰。此結人無我觀也。唐譯云。能於此善知其相。",
    "X17n0326_002:0360c05": "是名人無我智。審如是觀。則當下無我。",
    "X17n0326_002:0360c06": "云何法無我智。謂覺陰界入妄想相。自性如。陰界入",
    "X17n0326_002:0360c07": "離我我所。陰界入積聚。(唐譯云。唯共積聚)因業愛繩縛。展轉",
    "X17n0326_002:0360c08": "相緣生。無動搖。(唐譯云。愛業繩縛。互為緣起。無能作者)諸法亦爾。離自",
    "X17n0326_002:0360c09": "共相。不實妄想相妄想力。是凡夫生。非聖賢也。心意",
    "X17n0326_002:0360c10": "識五法自性離故。大慧。菩薩摩訶薩。當善分別一切",
    "X17n0326_002:0360c11": "法無我。",
    "X17n0326_002:0360c12": "記曰。此明法無我觀也。謂觀蘊處界等一切諸法。",
    "X17n0326_002:0360c13": "本自如如。離我我所。唯共積聚。但因愛業繩縛。互",
    "X17n0326_002:0360c14": "為緣起。無性故無能作者。以此例觀。諸法亦爾。離",
    "X17n0326_002:0360c15": "自共相。乃虗妄分別種種相現。是愚夫妄想力。非",
    "X17n0326_002:0360c16": "聖賢也。如是觀察一切諸法。離心意識。五法自性",
    "X17n0326_002:0360c17": "悉皆無我。是名法無我智。然自共相者。乃凡夫外",
    "X17n0326_002:0360c18": "道。妄計諸法。自生。他生。共生。無因生也。今自共相",
    "X17n0326_002:0360c19": "離。則四計俱遣。無生之理自見。以明見諸法本自",
    "X17n0326_002:0360c20": "無生。方名法無我智。故誡菩薩當作如是觀。",
    "X17n0326_002:0360c21": "善法無我菩薩摩訶薩。不久當得初地菩薩無所有",
    "X17n0326_002:0360c22": "觀地相。觀察開覺歡喜。次第漸進。超九地相。得法雲",
    "X17n0326_002:0360c23": "地。",
    "X17n0326_002:0360c24": "記曰。此下至得如來自在法身。通明觀成得果之",
    "X17n0326_002:0361a01": "相也。我法有二。謂分別。俱生。然分別二執斷盡。即",
    "X17n0326_002:0361a02": "入初地。俱生我執。從初地至七地斷盡。方入八地。",
    "X17n0326_002:0361a03": "俱生法執。從初地任運而斷。至等覺後心方盡。即",
    "X17n0326_002:0361a04": "入妙覺。故云。分別二障極喜無。法執俱生地地除。",
    "X17n0326_002:0361a05": "故唐譯云。得此已。知無境界。了諸地相。即入初地。",
    "X17n0326_002:0361a06": "心生歡喜。次第漸進。乃至善慧及以法雲。所作已",
    "X17n0326_002:0361a07": "辦。而云從初地乃至善慧法雲者。蓋八地以前。正",
    "X17n0326_002:0361a08": "斷而生我執。其法執但任運而已。至八地證我空",
    "X17n0326_002:0361a09": "真如。樂著三昧。不願度生。與二乘取涅槃等。正是",
    "X17n0326_002:0361a10": "俱生微細法執未忘。及至九地。捨三昧樂。發願度",
    "X17n0326_002:0361a11": "生。居法師位。說法如雲。方是正斷法執。故云超九",
    "X17n0326_002:0361a12": "地。得法雲地也。",
    "X17n0326_002:0361a13": "於彼建立無量寶莊嚴大寶蓮華王。像大寶宮殿。幻",
    "X17n0326_002:0361a14": "自性境界修習生。於彼而坐。同一像類諸最勝子。眷",
    "X17n0326_002:0361a15": "屬圍繞(唐云。住是地已。有大寶蓮華王眾寶莊嚴。於其華上有寶宮殿。狀如蓮華。菩薩往修幻性法門",
    "X17n0326_002:0361a16": "之所成就。而坐其上。同行佛子。前後圍繞)從一切佛剎來佛手灌頂。如轉",
    "X17n0326_002:0361a17": "輪聖王太子灌頂。(唐譯云。一切佛剎所有如來。皆舒其手。如轉輪王子灌頂之法。而灌",
    "X17n0326_002:0361a18": "其頂)超佛子地。到自覺聖智法趣。當(去聲。即也)得如來自在",
    "X17n0326_002:0361a19": "法身。見法無我故。是名法無我相。汝等諸菩薩摩訶",
    "X17n0326_002:0361a20": "薩應當修學。",
    "X17n0326_002:0361a21": "記曰。此結酬前請也。前大慧請聖智事分別自性",
    "X17n0326_002:0361a22": "經。以分別說妄想自性故。則能觀察二無我。淨除",
    "X17n0326_002:0361a23": "妄想。照明諸地。乃至逮得如來常住法身。世尊次",
    "X17n0326_002:0361a24": "第一一酬畢。故結勸云應當修學。○上通明五法",
    "X17n0326_002:0361b01": "自性顯正智如如竟。△下破有無二見以顯離過",
    "X17n0326_002:0361b02": "絕非。",
    "X17n0326_002:0361b03": "爾時大慧菩薩摩訶薩復白佛言。世尊。建立誹謗相。",
    "X17n0326_002:0361b04": "惟願說之。令我及諸菩薩摩訶薩。離建立誹謗二邊",
    "X17n0326_002:0361b05": "惡見。疾得阿耨多羅三藐三菩提。覺已。離常建立。斷",
    "X17n0326_002:0361b06": "誹謗見。不謗正法。",
    "X17n0326_002:0361b07": "記曰。前明正智如如。已將顯真如離過絕非。故興",
    "X17n0326_002:0361b08": "此問。論曰。當知真如。非有相。非無相。非非有無。乃",
    "X17n0326_002:0361b09": "至離一切相。以離念境界。唯證相應故。外道二乘。",
    "X17n0326_002:0361b10": "以不知離念境界。但以妄想分別諸法。作有無斷",
    "X17n0326_002:0361b11": "常二見。自昧正智。故於如不如。世尊一往痛斥其",
    "X17n0326_002:0361b12": "非。切誡菩薩應當遠離有無惡見。大慧已領其旨。",
    "X17n0326_002:0361b13": "但不知二見之相。故此特問建立誹謗相也。外道",
    "X17n0326_002:0361b14": "二見。共有四句。謂有。無。雙亦。雙非。而此四句。於真",
    "X17n0326_002:0361b15": "如體。悉成四謗。謂有是增益謗。無是損減謗。亦有",
    "X17n0326_002:0361b16": "亦無相違謗。非有非無戲論謗。四句不出有無。故",
    "X17n0326_002:0361b17": "魏譯云。有無謗相。若知其相。當可遠離。則於正法",
    "X17n0326_002:0361b18": "不生誹謗也。此中建立是有。誹謗是無。若四句既",
    "X17n0326_002:0361b19": "離。則百非俱遣。故前真如門百八義一切皆非。",
    "X17n0326_002:0361b20": "爾時世尊受大慧菩薩請已。而說偈言。",
    "X17n0326_002:0361b21": "建立及誹謗。無有彼心量。(魏譯云。心中無斷常。謂自心現量。本無斷常二見也)",
    "X17n0326_002:0361b22": "身受用建立。及心不能知。愚癡無智慧。建立及誹謗。",
    "X17n0326_002:0361b23": "記曰。此頌總明二見本無也。謂根身器界。皆是真",
    "X17n0326_002:0361b24": "心所現影像。本無所有。而愚夫不了。妄起分別。作",
    "X17n0326_002:0361c01": "有無二見。以一切分別。但分別自心。當知離心了",
    "X17n0326_002:0361c02": "不可得。故唐譯云。所起唯是心。離心不可得。",
    "X17n0326_002:0361c03": "爾時世尊於此偈義。復重顯示。告大慧言。有四種非",
    "X17n0326_002:0361c04": "有有建立。云何為四。謂非有相建立。非有見建立。非",
    "X17n0326_002:0361c05": "有因建立。非有性建立。是名四種建立。又誹謗者。謂",
    "X17n0326_002:0361c06": "於彼所立無所得。觀察非分。而起誹謗。是名建立誹",
    "X17n0326_002:0361c07": "謗相。",
    "X17n0326_002:0361c08": "記曰。此正明建立誹謗二種相也。非有相見等四",
    "X17n0326_002:0361c09": "者。然陰界入根身器界。一切諸法。唯是第八阿賴",
    "X17n0326_002:0361c10": "耶識所現相分。故云相。分別彼法而生妄見。執為",
    "X17n0326_002:0361c11": "實我法者。是前七識。乃八識見分。故云見。以第八",
    "X17n0326_002:0361c12": "識根本無明。為生起之因。所謂無明為因生三細。",
    "X17n0326_002:0361c13": "故云因。一切諸法但是緣生。有為無為皆無自性。",
    "X17n0326_002:0361c14": "以本無自性。妄計為有性。故云性。以相見因性四",
    "X17n0326_002:0361c15": "者。本無所有。故皆云非有。以外道二乘不達唯心。",
    "X17n0326_002:0361c16": "故於四者非有之中。而橫計為有。故云建立。於所",
    "X17n0326_002:0361c17": "立法求不可得。即謗言諸法一切皆無。故云有無",
    "X17n0326_002:0361c18": "二種惡見。建立誹謗。其相如此。○上通明二見。△",
    "X17n0326_002:0361c19": "下別釋建立。",
    "X17n0326_002:0361c20": "復次大慧。云何非有相建立相。謂陰界入非有自共",
    "X17n0326_002:0361c21": "相。而起計著。此如是。此不異。是名非有相建立相。此",
    "X17n0326_002:0361c22": "非有相建立。妄想無始虗偽過。種種習氣計著生。",
    "X17n0326_002:0361c23": "記曰。此明非有相建立相也。謂陰界入本無有相。",
    "X17n0326_002:0361c24": "而外道二乘妄計實有自相共相。此法如是如是。",
    "X17n0326_002:0362a01": "畢竟不異。堅執不捨。是名非有相建立相也。此非",
    "X17n0326_002:0362a02": "有相建立。非是正知見力。乃從無始虗偽妄想習",
    "X17n0326_002:0362a03": "氣而生計著耳。",
    "X17n0326_002:0362a04": "大慧。非有見建立相者。若彼如是陰界入。我人眾生",
    "X17n0326_002:0362a05": "壽命長養士夫見建立。是名非有見建立相。",
    "X17n0326_002:0362a06": "記曰。此明非有見建立相也。謂五蘊非我。而妄見",
    "X17n0326_002:0362a07": "實有我人眾生壽命作者受者。無而為有。此妄見",
    "X17n0326_002:0362a08": "也。長養士夫。魏譯云作者受者。",
    "X17n0326_002:0362a09": "大慧。非有因建立相者。謂初識無因生。後不實如幻。",
    "X17n0326_002:0362a10": "本不生。眼色明界念。前生生已。實已還壞。是名非有",
    "X17n0326_002:0362a11": "因建立相。",
    "X17n0326_002:0362a12": "記曰。此明非有因建立相也。教中謂無明為因。生",
    "X17n0326_002:0362a13": "諸轉識。此言無明體空。以顯妄元無因。以示心本",
    "X17n0326_002:0362a14": "無生意。唐譯云。初識前無因。不生其初。識本無後。",
    "X17n0326_002:0362a15": "然而諸識生者。但托因緣而生。既借緣生。則本無",
    "X17n0326_002:0362a16": "性。故不實如幻。剎那不住。生已還滅。斯則生本無",
    "X17n0326_002:0362a17": "生。故非有因也。外道不達乎此。遂妄立勝性以為",
    "X17n0326_002:0362a18": "生因。謂定有異因。二乘不了如幻。皆本非有因而",
    "X17n0326_002:0362a19": "建立因相。所以為邪見耳。眼色明界念。魏譯云。因",
    "X17n0326_002:0362a20": "眼色明空念。故識生。識論云。眼識九緣生。耳識唯",
    "X17n0326_002:0362a21": "從八。鼻舌身三七。後三五三四。楞嚴云。眼色為緣。",
    "X17n0326_002:0362a22": "生於眼識。又云。因空。因明。因心。因眼。故眼識生。眼",
    "X17n0326_002:0362a23": "識既爾。諸識亦然。因緣性空。生處即滅。實已還無。",
    "X17n0326_002:0362a24": "故非有也。",
    "X17n0326_002:0362b01": "大慧。非有性建立相者。謂虗空。滅。般涅槃。非作。計著",
    "X17n0326_002:0362b02": "性建立。此離性非性。一切法。如兔馬等角。如垂髮現。",
    "X17n0326_002:0362b03": "離有非有。是名非有性建立相。",
    "X17n0326_002:0362b04": "記曰。此明非有性建立相也。百法論。六種無為。此",
    "X17n0326_002:0362b05": "揀偏邪。故舉其三。謂此三無為法。本自無作。無自",
    "X17n0326_002:0362b06": "性。離於有無。如兔馬角。本來不有。不可作有無見。",
    "X17n0326_002:0362b07": "而外道妄見斷空。以無想勝性等為涅槃性。二乘",
    "X17n0326_002:0362b08": "取偏空滅諦為涅槃性。而作取證。以不達涅槃本",
    "X17n0326_002:0362b09": "無自性。故云非有性建立自性相也。以佛意在摧",
    "X17n0326_002:0362b10": "邪。故破涅槃自性耳。",
    "X17n0326_002:0362b11": "建立及誹謗。愚夫妄想。不善觀察自心現量。非聖賢",
    "X17n0326_002:0362b12": "也。是故離建立誹謗惡見。應當修學。",
    "X17n0326_002:0362b13": "記曰。此結答勉修也。以彼二乘外道不善觀察自",
    "X17n0326_002:0362b14": "心現量。故作建立誹謗二種惡見。修如實行者。應",
    "X17n0326_002:0362b15": "當遠離。○前從生滅章至此總明因行竟。△下明",
    "X17n0326_002:0362b16": "行成得果以結示真因。",
    "X17n0326_002:0362b17": "復次大慧。菩薩摩訶薩。善知心意意識五法自性二",
    "X17n0326_002:0362b18": "無我相。趣究竟。為安眾生故。作種種類像。如妄想自",
    "X17n0326_002:0362b19": "性處依於緣起。",
    "X17n0326_002:0362b20": "記曰。此明自覺聖智趣究竟相也。以善觀心意意",
    "X17n0326_002:0362b21": "識五法三自性二無我法。則趣究竟佛果。以無智",
    "X17n0326_002:0362b22": "無得。故不住涅槃。為安眾生。故以同體大悲。無緣",
    "X17n0326_002:0362b23": "慈力。現種種身。隨緣化導。如妄想自性依於緣起",
    "X17n0326_002:0362b24": "也。然妄想緣起。生本無生。法身隨緣。故化本不化。",
    "X17n0326_002:0362c01": "自覺聖智。究竟極至於此。乃修如實行者之所歸",
    "X17n0326_002:0362c02": "宿。蓋仗真因之所成就。殊非下劣三昧可及。故此",
    "X17n0326_002:0362c03": "結示。",
    "X17n0326_002:0362c04": "譬如眾色如意寶珠。普現一切諸佛剎土。一切如來",
    "X17n0326_002:0362c05": "大眾集會。悉於其中聽受佛法。所謂一切法。如幻如",
    "X17n0326_002:0362c06": "夢。光影水月。於一切法。離生滅斷常。及離聲聞緣覺",
    "X17n0326_002:0362c07": "之法。得百千三昧。乃至百千億那由他三昧。得三昧",
    "X17n0326_002:0362c08": "已。遊諸佛剎。供養諸佛。生諸天宮。宣揚三寶。示現佛",
    "X17n0326_002:0362c09": "身。聲聞菩薩大眾圍繞。以自心現量度脫眾生。分別",
    "X17n0326_002:0362c10": "演說外性無性。(唐譯云。說外境界皆唯是心)悉令遠離有無等見。",
    "X17n0326_002:0362c11": "記曰。此明如來藏隨淨緣起。以顯不思議變業用",
    "X17n0326_002:0362c12": "力也。楞嚴觀音證圓通性。而云生滅既滅寂滅現",
    "X17n0326_002:0362c13": "前。忽然超越世出世間。得二殊勝。上與十方諸佛",
    "X17n0326_002:0362c14": "同一慈力。下與六道眾生共一悲仰。故三十二應。",
    "X17n0326_002:0362c15": "十四無畏。七難二求。四不思議等。一念頓得。此性",
    "X17n0326_002:0362c16": "自具足。法爾如然。非假外也。故此能到自覺聖智",
    "X17n0326_002:0362c17": "究竟趣。則應緣成事。自然如摩尼珠圓照普應。而",
    "X17n0326_002:0362c18": "能現一切佛剎。入一切眾會。聽一切正法。得一切",
    "X17n0326_002:0362c19": "三昧。遊諸佛剎。供養諸佛。而能自現佛身。眾會圍",
    "X17n0326_002:0362c20": "繞。為自心所現如幻眾生。說唯心現量如幻法門。",
    "X17n0326_002:0362c21": "普令聞者。各了自心。頓證聖智。悉離有無二見也。",
    "X17n0326_002:0362c22": "蓋以不滅不生合如來藏。而如來藏圓照一切。故",
    "X17n0326_002:0362c23": "能一毫端頭現寶王剎。一微塵裡轉大法輪。從上",
    "X17n0326_002:0362c24": "諸祖了悟自心者。如天普蓋。似地普擎。乃云十方",
    "X17n0326_002:0363a01": "三世一切諸佛歷代祖師。一齊向拂子頭轉大法",
    "X17n0326_002:0363a02": "輪。蓋稟明于心。不假外耳。故諸力中。心力最大。",
    "X17n0326_002:0363a03": "爾時世尊欲重宣此義而說偈言。",
    "X17n0326_002:0363a04": "心量世間。佛子觀察。種類之身。離所作行。得力神通。",
    "X17n0326_002:0363a05": "自在成就。",
    "X17n0326_002:0363a06": "記曰。頌上不思議業用。皆由唯心觀行而成就也。",
    "X17n0326_002:0363a07": "唐譯云。佛子能觀察。世間唯是心。示現種種身。所",
    "X17n0326_002:0363a08": "作無障礙。神通力自在。一切皆成就。○遠從生滅",
    "X17n0326_002:0363a09": "章至此。通明真如隨染淨緣成一切法。近從問五",
    "X17n0326_002:0363a10": "法三自性章起止此。約三門破邪因以顯正因竟。",
    "X17n0326_002:0363a11": "○次約一心破妄計以顯真理。分二。初明寂滅一",
    "X17n0326_002:0363a12": "心。次會歸如來藏性。△且初。",
    "X17n0326_002:0363a13": "爾時大慧菩薩摩訶薩復請佛言。惟願世尊。為我等",
    "X17n0326_002:0363a14": "說。一切法空。無生。無二。離自性相。我等及餘諸菩薩",
    "X17n0326_002:0363a15": "眾。覺悟是空無生無二離自性相已。離有無妄想。疾",
    "X17n0326_002:0363a16": "得阿耨多羅三藐三菩提。",
    "X17n0326_002:0363a17": "記曰。此明真如離緣。以顯第一義空。泯一切法。會",
    "X17n0326_002:0363a18": "歸寂滅一心也。然前從生滅門入真如門。以即妄",
    "X17n0326_002:0363a19": "明真。故說真如隨無明緣成阿賴耶識。變起根身",
    "X17n0326_002:0363a20": "器界一切諸法。分別執取以為實我實法。故成前",
    "X17n0326_002:0363a21": "七轉識。此則名相斯興。由妄想緣起也。以了彼諸",
    "X17n0326_002:0363a22": "法唯心所現。當體無生。故圓成自顯。此則正智斯",
    "X17n0326_002:0363a23": "現。名相皆如。故得二轉依果。是故心意意識五法",
    "X17n0326_002:0363a24": "三自性二無我法。從此而立。然雖轉生死即涅槃。",
    "X17n0326_002:0363b01": "轉煩惱即菩提。猶屬迷悟邊事。未極一心真源。以",
    "X17n0326_002:0363b02": "如來藏性真常中。求於去來迷悟生死了不可得。",
    "X17n0326_002:0363b03": "生死涅槃。皆即狂勞顛倒華相。故此云正明第一",
    "X17n0326_002:0363b04": "義空。要顯五法三自性皆空。八識二無我俱遣。故",
    "X17n0326_002:0363b05": "大慧至此乃問一切法空無生無二離自性相。斯",
    "X17n0326_002:0363b06": "則真妄兩忘。聖凡情盡。方名自覺聖智究竟實相。",
    "X17n0326_002:0363b07": "圓成如來藏寂滅一心也。佛祖所傳正法眼藏。涅",
    "X17n0326_002:0363b08": "槃妙心。義顯於此。故武帝問初祖大師。如何是聖",
    "X17n0326_002:0363b09": "諦第一義諦。師云廓然無聖。故千七百則。蓋發明",
    "X17n0326_002:0363b10": "此旨。",
    "X17n0326_002:0363b11": "爾時世尊告大慧菩薩摩訶薩言。諦聽諦聽。善思念",
    "X17n0326_002:0363b12": "之。今當為汝廣分別說。大慧白佛言。善哉世尊。唯然",
    "X17n0326_002:0363b13": "受教。佛告大慧。空空者。即是妄想自性處。大慧。妄想",
    "X17n0326_002:0363b14": "自性計著者。說空無生無二。離自性相。",
    "X17n0326_002:0363b15": "記曰。此直指第一義空相也。然第一義空。離言說",
    "X17n0326_002:0363b16": "相。離名字相。離心緣相。不可說示。故云真空。而此",
    "X17n0326_002:0363b17": "真空。全體變成妄想。故妄想全體即是真空。故云",
    "X17n0326_002:0363b18": "空空者即是妄想自性處。除此妄想外。別更無空。",
    "X17n0326_002:0363b19": "如云空非有外。水外無流。斯則妄想本是無生無",
    "X17n0326_002:0363b20": "二離自性相。不容有說。故下文云。妄想自性。無言",
    "X17n0326_002:0363b21": "說故。所以說空無生等者。但為不達妄想體空。計",
    "X17n0326_002:0363b22": "著以為實有者。故作如是說耳。",
    "X17n0326_002:0363b23": "大慧。彼略說七種空。謂相空。性自性空。行空。無行空。",
    "X17n0326_002:0363b24": "一切法離言說空。第一義聖智大空。彼彼空。",
    "X17n0326_002:0363c01": "記曰。此釋空義也。然空本是一。但從所觀有七耳。",
    "X17n0326_002:0363c02": "此七種空。依正智而觀。故言前六。依邪見而觀。故",
    "X17n0326_002:0363c03": "成第七。然相性行三空。乃三界諸法。取為我法二",
    "X17n0326_002:0363c04": "執。所謂空生死法也。無行空。乃空前三法。所謂空",
    "X17n0326_002:0363c05": "涅槃法也。離言說空。乃顯前四總是妄想。皆離言",
    "X17n0326_002:0363c06": "說也。第一義空。乃自覺聖智。總離前五。故云大空。",
    "X17n0326_002:0363c07": "彼彼空。則為邪見。故下不取。",
    "X17n0326_002:0363c08": "云何相空。謂一切性自共相空。觀展轉積聚故。分別",
    "X17n0326_002:0363c09": "無性。自共相不生。自他俱性無性。故相不住。是故說",
    "X17n0326_002:0363c10": "一切性相空。是名相空。",
    "X17n0326_002:0363c11": "記曰。此明實相真空也。以觀諸法緣生無性。生而",
    "X17n0326_002:0363c12": "無生。妄想本空。但愚夫妄計有自共相。今觀皆從",
    "X17n0326_002:0363c13": "因緣展轉積聚。微細觀察。本自無性。所謂諸法不",
    "X17n0326_002:0363c14": "自生。亦不從他生。不共不無因。是故說無生。故云",
    "X17n0326_002:0363c15": "自他俱性無性。故不生。不生故不住。斯則諸法無",
    "X17n0326_002:0363c16": "性故空。故云說一切性相空。是名相空。",
    "X17n0326_002:0363c17": "云何性自性空。謂自己性自性不生。是名一切法性",
    "X17n0326_002:0363c18": "自性空。是故說性自性空。",
    "X17n0326_002:0363c19": "記曰。此言諸法本自無生。故自性本空。以明法空",
    "X17n0326_002:0363c20": "也。前約諸法妄相。以明生本無生。此明諸法當體",
    "X17n0326_002:0363c21": "全是真如。然真如自性本自不生。故云自己性自",
    "X17n0326_002:0363c22": "性不生。斯則不待觀緣。而法法全空。故名一切法",
    "X17n0326_002:0363c23": "性自性空。此二法空也。",
    "X17n0326_002:0363c24": "云何行空。謂陰離我我所。因所成。所作業方便生。是",
    "X17n0326_002:0364a01": "名行空。",
    "X17n0326_002:0364a02": "記曰。此明五蘊緣生無性故空。以明行空也。唐譯",
    "X17n0326_002:0364a03": "云。云何行空。所謂諸蘊。由業及因和合而起。離我",
    "X17n0326_002:0364a04": "我所。是名行空。此我空也。",
    "X17n0326_002:0364a05": "大慧。即此如是行空。展轉緣起自性無性。是名無行",
    "X17n0326_002:0364a06": "空。",
    "X17n0326_002:0364a07": "記曰。此言五蘊自性無生。本來寂滅故空。以明涅",
    "X17n0326_002:0364a08": "槃空也。唐譯云。云何無行空。所謂諸蘊本來涅槃。",
    "X17n0326_002:0364a09": "無有諸行。是名無行空。此涅槃空也。",
    "X17n0326_002:0364a10": "云何一切法離言說空。謂妄想自性無言說。故一切",
    "X17n0326_002:0364a11": "法離言說。是名一切法離言說空。",
    "X17n0326_002:0364a12": "記曰。此明生死涅槃二俱空也。一切法。即世出世",
    "X17n0326_002:0364a13": "法。而此諸法本無所有。唯依妄想分別。但有言說。",
    "X17n0326_002:0364a14": "都無實義。今能分別之心既無。則所分別諸法何",
    "X17n0326_002:0364a15": "有。以一切法妄想所持。由妄想離言說。故一切法",
    "X17n0326_002:0364a16": "離言說也。此明俱空。謂生死涅槃二俱空也。",
    "X17n0326_002:0364a17": "云何一切法第一義聖智大空。謂得自覺聖智。一切",
    "X17n0326_002:0364a18": "見過習氣空。是名一切法第一義聖智大空。",
    "X17n0326_002:0364a19": "記曰。此言俱空不生。以明第一義空也。謂一切生",
    "X17n0326_002:0364a20": "死涅槃有無等法。皆依一切見過習氣而有。然第",
    "X17n0326_002:0364a21": "一義自覺聖智。絕諸對待。總皆離之。故云大空。以",
    "X17n0326_002:0364a22": "法界量滅。故云大空耳。",
    "X17n0326_002:0364a23": "云何彼彼空。謂於彼無彼空。是名彼彼空。",
    "X17n0326_002:0364a24": "記曰。此言邪見空也。然世尊亦並列於此者。意令",
    "X17n0326_002:0364b01": "善知彼法。離惡見故。以外道不達前六種空。但計",
    "X17n0326_002:0364b02": "諸法實有自相共相。謂妄見有自處無共。共處無",
    "X17n0326_002:0364b03": "自則妄計於彼無此。則謂之空。於此無彼。亦謂之",
    "X17n0326_002:0364b04": "空。是謂彼彼空。以依此空。妄起有無斷常二見。故",
    "X17n0326_002:0364b05": "舉而釋之。令知其相。意令修如實行者。不可誤墮",
    "X17n0326_002:0364b06": "此中也。故下結云。是空最麤。汝當遠離。",
    "X17n0326_002:0364b07": "大慧。譬如鹿子母舍。無象馬牛羊等。非無比丘眾。而",
    "X17n0326_002:0364b08": "說彼空。非舍舍性空。亦非比丘比丘性空。非餘處無",
    "X17n0326_002:0364b09": "象馬。",
    "X17n0326_002:0364b10": "記曰。此喻釋彼彼空相也。舊注。鹿子人名也。其母",
    "X17n0326_002:0364b11": "即毗舍佉優婆夷。深重三寶。造立精舍。安止比丘。",
    "X17n0326_002:0364b12": "於中不畜象馬等。以無象馬。故言空。而堂與比丘。",
    "X17n0326_002:0364b13": "及餘處象馬。俱未嘗空也。故唐譯云。我說彼堂空。",
    "X17n0326_002:0364b14": "非無比丘眾。大慧。非謂堂無堂自性。比丘無比丘",
    "X17n0326_002:0364b15": "自性。非謂餘處無象馬牛羊。",
    "X17n0326_002:0364b16": "是名一切法自相。彼於彼無彼。是名彼彼空。",
    "X17n0326_002:0364b17": "記曰。此法合也。唐譯云。一切諸法自共相。彼彼求",
    "X17n0326_002:0364b18": "不可得。是故說名彼彼空。以外道不達諸法性空。",
    "X17n0326_002:0364b19": "但妄計推度如此。",
    "X17n0326_002:0364b20": "是名七種空。彼彼空者。是空最麤。汝當遠離。",
    "X17n0326_002:0364b21": "記曰。此結答空義也。然此七種空。唯彼彼空是外",
    "X17n0326_002:0364b22": "道妄計。非第一義聖智大空。故勉離之。",
    "X17n0326_002:0364b23": "大慧。不自生。非不生。除住三昧。是名無生。",
    "X17n0326_002:0364b24": "記曰。此明自性無生義也。諸法當體本自不生。謂",
    "X17n0326_002:0364c01": "即生而不生。非一向不生也。永嘉云。若實無生無",
    "X17n0326_002:0364c02": "不生。故云。不自生。非不生。然八地以三昧力證無",
    "X17n0326_002:0364c03": "生理。乃修而後得者。此則諸法自性本自無生。除",
    "X17n0326_002:0364c04": "住三昧。是真無生。",
    "X17n0326_002:0364c05": "離自性。即是無生。(唐譯云。無自性者。以無生故)離自性。剎那相續",
    "X17n0326_002:0364c06": "流注及異性現。一切性離自性。是故一切性離自性。",
    "X17n0326_002:0364c07": "記曰。此重釋無生所以也。然諸法所以不生者。以",
    "X17n0326_002:0364c08": "離自性故。云何離自性。謂諸法生生不住。剎那之",
    "X17n0326_002:0364c09": "頃流及他性。故云離自性。下偈云。一切法不生。我",
    "X17n0326_002:0364c10": "說剎那義。物生則有滅。不為愚者說。以剎那流轉。",
    "X17n0326_002:0364c11": "故無自性。無自性。故無生。契無生者。方見剎那。了",
    "X17n0326_002:0364c12": "剎那不住者。方契無生。",
    "X17n0326_002:0364c13": "云何無二。謂一切法如陰熱。如長短。如白黑。",
    "X17n0326_002:0364c14": "記曰。此喻明諸法。以顯究竟本無二也。陰熱。魏譯",
    "X17n0326_002:0364c15": "云日光影。唐譯云如光影。如長短。如白黑。皆相待",
    "X17n0326_002:0364c16": "立。獨則不成。由是觀之。三喻皆依日而言也。是則",
    "X17n0326_002:0364c17": "陰熱。猶言陰晴。謂如日光。雲蔽則陰。晴朗朗熱。夏",
    "X17n0326_002:0364c18": "長冬短。晝白夜黑。此皆相待而立。其實日體本無",
    "X17n0326_002:0364c19": "晦明長短黑白也。觀生死涅槃無二為若此。",
    "X17n0326_002:0364c20": "大慧。一切法無二。非於涅槃彼生死。非於生死彼涅",
    "X17n0326_002:0364c21": "槃。異相。因有性故。是名無二。如涅槃生死。一切法亦",
    "X17n0326_002:0364c22": "如是。",
    "X17n0326_002:0364c23": "記曰。此合無二法也。生死涅槃本來平等。故唐譯",
    "X17n0326_002:0364c24": "云。非於生死外有涅槃。非於涅槃外有生死。生死",
    "X17n0326_002:0365a01": "涅槃無相違相。斯則生死涅槃本無異相。然而凡",
    "X17n0326_002:0365a02": "愚二乘。妄見生死涅槃二相異者。以不達二皆無",
    "X17n0326_002:0365a03": "性故。故云異相。因有性故。一切法不二例若此。",
    "X17n0326_002:0365a04": "是故空無生無二。離自性相。應當修學。",
    "X17n0326_002:0365a05": "爾時世尊欲重宣此義而說偈言。",
    "X17n0326_002:0365a06": "我常說空法。遠離於斷常。生死如幻夢。而彼業不壞。",
    "X17n0326_002:0365a07": "記曰。此總頌空無生無二也。以長行言一切平等。",
    "X17n0326_002:0365a08": "皆不可得。恐愚夫起撥無見。故此云而彼業不壞。",
    "X17n0326_002:0365a09": "淨名云。無作無造無受者。善惡之業亦不亡。宗鏡",
    "X17n0326_002:0365a10": "云。以性空故。不壞業道。因果歷然。此所謂不自生。",
    "X17n0326_002:0365a11": "非不生也。",
    "X17n0326_002:0365a12": "虗空及涅槃。滅二亦如是。愚夫作妄想。諸聖離有無。",
    "X17n0326_002:0365a13": "記曰。此言諸法空無生無二。離心緣相。離言說相",
    "X17n0326_002:0365a14": "也。如彼三無為法。豈容措心圖度。由愚夫妄想是",
    "X17n0326_002:0365a15": "有是無。聖人以自覺聖智照之。一真凝寂。萬法皆",
    "X17n0326_002:0365a16": "如。故一切皆離。斯則一往所說五法三自性八識",
    "X17n0326_002:0365a17": "二無我等。猶是生滅迷悟邊事。必至空無生無二",
    "X17n0326_002:0365a18": "離自性相。方為究竟宗極。故下文結指離言。",
    "X17n0326_002:0365a19": "爾時世尊復告大慧菩薩摩訶薩言。大慧。空無生無",
    "X17n0326_002:0365a20": "二離自性相。普入諸佛一切脩多羅。凡所有經悉說",
    "X17n0326_002:0365a21": "此義。諸脩多羅悉隨眾生希望心故。為分別說。顯示",
    "X17n0326_002:0365a22": "其義。而非真實在於言說。如鹿渴想。誑惑羣鹿。鹿於",
    "X17n0326_002:0365a23": "彼相計著水性。而彼無水。如是一切脩多羅所說諸",
    "X17n0326_002:0365a24": "法。為令愚夫發歡喜故。非實聖智在於言說。是故當",
    "X17n0326_002:0365b01": "依於義。莫著言說。",
    "X17n0326_002:0365b02": "記曰。此結示離言。會權歸實也。然一切諸佛出世",
    "X17n0326_002:0365b03": "說法。本無實法與人。但破眾生妄想夢耳。以眾生",
    "X17n0326_002:0365b04": "迷本住法。入妄想夢。見三界法。遂為實有。佛曉之",
    "X17n0326_002:0365b05": "曰空。妄見諸法生。佛曉之曰不生。妄見生死涅槃",
    "X17n0326_002:0365b06": "二相。佛曉之曰無二。欲令眾生自悟本法。非別有",
    "X17n0326_002:0365b07": "增益也。故一切脩多羅所說。唯空無生無二。如此",
    "X17n0326_002:0365b08": "而已。然此一字法門。而必欲多方枝指者。但以眾",
    "X17n0326_002:0365b09": "生迷根深固。希望多途。故曲為開示。乃不得已而",
    "X17n0326_002:0365b10": "應機施設。聖心非實在於言說。即其所說。皆本離",
    "X17n0326_002:0365b11": "言。而眾生不達。又執言象以為實法。不知法不在",
    "X17n0326_002:0365b12": "言。如渴鹿逐燄而生水想。不知燄非水也。是故一",
    "X17n0326_002:0365b13": "切佛法。如止啼黃葉。但令無知眾生發歡喜心耳。",
    "X17n0326_002:0365b14": "豈實法耶。故大經云。了法不在言。善入無言際。而",
    "X17n0326_002:0365b15": "能示言說。如響徧世間。故宗鏡云。以聖教為明鏡。",
    "X17n0326_002:0365b16": "照見自心。以自心為智燈。燭經幽旨。但莫執義上",
    "X17n0326_002:0365b17": "之文。隨語生解。直須探筌下之指。契會本心。故此",
    "X17n0326_002:0365b18": "誡云。是故觀者。當依於義。莫著言說。達摩西來。單",
    "X17n0326_002:0365b19": "傳直指。不立文字。蓋以空無生無二離自性故。然",
    "X17n0326_002:0365b20": "如來出世本為此事。四十年來多方淘汰。不敢正",
    "X17n0326_002:0365b21": "言。但傍通耳。至此方許二乘外道皆得如來法身。",
    "X17n0326_002:0365b22": "一向皆權。今方說實。故此經為法華前茅。良有以",
    "X17n0326_002:0365b23": "也。一往所談。顯理究竟於此。向後從二卷初起。至",
    "X17n0326_002:0365b24": "四卷初法身章。皆展轉發明此章之義。故彼章復",
    "X17n0326_002:0365c01": "以牛馬性結之。臨文自當證知。",
    "X17n0326_002:0365c03": "觀楞伽阿跋多羅寶經記卷第二"
}