{
    "T35n1733_004:0166c04": "華嚴經探玄記卷第四(此從第二會初盡此會竟)",
    "T35n1733_004:0166c06": "魏國西寺沙門法藏述",
    "T35n1733_004:0166c07": "名號品第三",
    "T35n1733_004:0166c08": "亦作四門分別　初釋名　二來意　三宗",
    "T35n1733_004:0166c09": "趣　四釋文。初中三。先分名者自下明",
    "T35n1733_004:0166c10": "第二修因契果生解分。謂從此至第六",
    "T35n1733_004:0166c11": "會來。辨說所修五位之圓因成十身之滿",
    "T35n1733_004:0166c12": "果。令諸菩薩解此義相故以為名。二會",
    "T35n1733_004:0166c13": "名者名普光法堂會。然釋有五義。一約",
    "T35n1733_004:0166c14": "事。謂佛於堂內放光普照故。名此堂為",
    "T35n1733_004:0166c15": "普光。於中說法又名法堂此依主釋。二",
    "T35n1733_004:0166c16": "約法。謂真俗遐周曰普。妙智照達云光。境",
    "T35n1733_004:0166c17": "智玄軌為法。此普光即法。又詮普光之法。",
    "T35n1733_004:0166c18": "堂內說此。依主為名。法通二釋。堂唯依主。",
    "T35n1733_004:0166c19": "三約境。謂普體光用。法通教義。四唯約智。",
    "T35n1733_004:0166c20": "亦如境說。五約實。謂無礙法界一塵一行。",
    "T35n1733_004:0166c21": "皆遍因陀羅網重重顯現。故稱為普。即普圓",
    "T35n1733_004:0166c22": "明煥曜。故復云光。無不正軌。故亦云法。則",
    "T35n1733_004:0166c23": "法應緣成陰為堂。皆持業釋。如以三空為",
    "T35n1733_004:0166c24": "門等。例准可知。又信該六位稱普。滅惑顯",
    "T35n1733_004:0166c25": "理為光。陰機為堂。三品名者如來之名號",
    "T35n1733_004:0166c26": "依主釋。或如來則名號。以十號中如來為一",
    "T35n1733_004:0166c27": "故。於中名謂釋迦等別名。號謂十號諸佛通",
    "T35n1733_004:0166c28": "名。又召體為名。標德為號。又亦名號無別。",
    "T35n1733_004:0166c29": "如文內說。二來意亦三。先明分來者前",
    "T35n1733_004:0167a01": "既舉果勸生信樂。今明彼果能得之因令",
    "T35n1733_004:0167a02": "生正解故次來也。二會來者修因之中信最",
    "T35n1733_004:0167a03": "初故故次來也。又謂前會明所信之境。今辨",
    "T35n1733_004:0167a04": "能信之行。義次第故也。問名號等三豈屬能",
    "T35n1733_004:0167a05": "信。答為成信故同會辨之。問前豈不成信。",
    "T35n1733_004:0167a06": "答凡約境生信。境有二義。一標舉境法",
    "T35n1733_004:0167a07": "明有所在。二攝以就心令成信行。前會據",
    "T35n1733_004:0167a08": "初義。此中約後義。又前會果廣而因略。相從",
    "T35n1733_004:0167a09": "俱屬果。此會因廣而果略。相從俱屬因。問",
    "T35n1733_004:0167a10": "等是果法。何故前會明依。此中說正。答依",
    "T35n1733_004:0167a11": "報麁現易見故先辨。正報細隱難知故後說。",
    "T35n1733_004:0167a12": "又若約佛先須淨土棲託。後辨正報。又亦",
    "T35n1733_004:0167a13": "可互在隨舉皆得。問明修因之中。何故此",
    "T35n1733_004:0167a14": "會與第六皆有果法。同會中間諸會無此",
    "T35n1733_004:0167a15": "例耶。答此會是修因之始而與果同會。而",
    "T35n1733_004:0167a16": "果在會初。十地等是成因之終。亦與果同",
    "T35n1733_004:0167a17": "會而果在會後。此等為顯依果海以起圓",
    "T35n1733_004:0167a18": "因。因滿還融歸圓果。此乃文中宏致始終之",
    "T35n1733_004:0167a19": "幖幟者也。三品來者有二釋。一云前品明",
    "T35n1733_004:0167a20": "依果。此明正報。正報之中不過三業。此品",
    "T35n1733_004:0167a21": "明身業遍應。謂名號依身而立故。四諦品",
    "T35n1733_004:0167a22": "明佛口業普周。光明覺品明佛意業遍覺。三",
    "T35n1733_004:0167a23": "輪攝伏。俱是正報。然身業最麁。故先辨耳。二",
    "T35n1733_004:0167a24": "釋云。准下問答又此品明國土海義。前品",
    "T35n1733_004:0167a25": "既辨世界海。即明體隨緣顯其果相。今即",
    "T35n1733_004:0167a26": "約緣反顯明其果體。辨相所依之實故次",
    "T35n1733_004:0167a27": "來也。各通三世間思之可見。又前會約華",
    "T35n1733_004:0167a28": "藏。此約忍土。有意(云云)。三明宗趣者亦",
    "T35n1733_004:0167a29": "三。先明分宗通至第六會來同是一番問",
    "T35n1733_004:0167b01": "答故。須同辨。謂是二周因果。初相後體。前",
    "T35n1733_004:0167b02": "是因果緣起。後是理實。二約會亦二。謂人",
    "T35n1733_004:0167b03": "法。人亦二。謂所信能信。所信中化主內證土",
    "T35n1733_004:0167b04": "海為體。七日思惟為相。又即如其像為相。",
    "T35n1733_004:0167b05": "加說為用。又現通及光照為用。助化中文",
    "T35n1733_004:0167b06": "殊以信中妙慧為體。吉祥勝德為相。又遍",
    "T35n1733_004:0167b07": "一切處為相。所說益物為用。謂說偈等。二",
    "T35n1733_004:0167b08": "能信中亦二。先約因證淨為體。具德為相。",
    "T35n1733_004:0167b09": "殊勝功業為用。竝如賢首品說。檢出(云云)。",
    "T35n1733_004:0167b10": "二約果信中所顯無盡法界為體。十身勝德",
    "T35n1733_004:0167b11": "為相。應機化益為用。亦如賢首說。法亦二。",
    "T35n1733_004:0167b12": "先約境謂信中平等土海為體。約機說十。",
    "T35n1733_004:0167b13": "及勝德為相。與行教相應為用。二約行謂",
    "T35n1733_004:0167b14": "信行內證為體。融攝諸位為相。成佛益生",
    "T35n1733_004:0167b15": "為用。問未知此舍那佛是何位中佛。答若說",
    "T35n1733_004:0167b16": "信法即信中佛。餘位亦爾思之。三約品亦",
    "T35n1733_004:0167b17": "二。一約相以如來身名普應廣益群生為",
    "T35n1733_004:0167b18": "宗。二約實以十佛國土海為宗。四釋文",
    "T35n1733_004:0167b19": "者。於此修因契果生解分一番問答之內",
    "T35n1733_004:0167b20": "長分有三　初序分　二請分　三說分。此",
    "T35n1733_004:0167b21": "中序亦通第六會已來。請說亦爾。",
    "T35n1733_004:0167b22": "初中有三。先舉佛所在明器世間。二善覺",
    "T35n1733_004:0167b23": "知下歎佛功德明智正覺世間。三與十佛",
    "T35n1733_004:0167b24": "土下歎菩薩功德辨眾生世間初中相傳。",
    "T35n1733_004:0167b25": "普光堂在菩提樹東南可三里許熙連河曲",
    "T35n1733_004:0167b26": "內。佛初成道諸龍見佛樹下露坐。遂為佛",
    "T35n1733_004:0167b27": "造此法堂。良以諸龍多為陰覆供養故耳。",
    "T35n1733_004:0167b28": "又以堂近樹故與場同舉。又依此經以菩",
    "T35n1733_004:0167b29": "提樹為本。餘處皆不離此也。又此中初",
    "T35n1733_004:0167c01": "始得者約信法辨之。蓮華藏者信行開敷離",
    "T35n1733_004:0167c02": "染攝德。約法准之。又大集經中菩薩得蓮",
    "T35n1733_004:0167c03": "華陀羅尼故。凡說法處皆有蓮華座。餘義竝",
    "T35n1733_004:0167c04": "同前釋。二善覺智下釋智正覺世間殊勝。",
    "T35n1733_004:0167c05": "於中十句。文同攝論受用身二十一種殊勝",
    "T35n1733_004:0167c06": "功德中初十句。如下第七會初二十一句總",
    "T35n1733_004:0167c07": "具。今依攝論及佛地論釋此十句。初一總",
    "T35n1733_004:0167c08": "餘九別。總中善覺智者彼名正覺。謂具後九",
    "T35n1733_004:0167c09": "德名善覺。以順理離邪名正名善。開明",
    "T35n1733_004:0167c10": "照察名覺名智。別中初無二念者是一向無",
    "T35n1733_004:0167c11": "障功德。謂離二障故。異凡小故。又於遠時",
    "T35n1733_004:0167c12": "方等境無知不知二現行故。是故由無二",
    "T35n1733_004:0167c13": "念名善覺智。二了達法性者論名趣無相",
    "T35n1733_004:0167c14": "法。此是能入無二功德。亦名調化方便功",
    "T35n1733_004:0167c15": "德。謂自能入離有無相清淨真如。亦令他",
    "T35n1733_004:0167c16": "入故。三住佛所住者是觀所調化功德。謂",
    "T35n1733_004:0167c17": "住大悲常觀世間故。又是任運無功利樂",
    "T35n1733_004:0167c18": "有情不休息功德故。又安住聖天及梵住",
    "T35n1733_004:0167c19": "故。四等如來者謂得諸佛相似事業功德。",
    "T35n1733_004:0167c20": "於法身中所依意樂作業無別。即理智益",
    "T35n1733_004:0167c21": "生三法無別。五至無礙趣者是永斷所治功",
    "T35n1733_004:0167c22": "德。謂修二障對治道成就現前。已到解脫一",
    "T35n1733_004:0167c23": "切障處所依趣故。六具不退法者是伏外道",
    "T35n1733_004:0167c24": "功德。謂證教法彼不能轉。伏彼顯已正道",
    "T35n1733_004:0167c25": "法故。七無壞境界者是伏魔怨功德。謂違",
    "T35n1733_004:0167c26": "順中境不能礙心。雖在世間八法不污。",
    "T35n1733_004:0167c27": "以世境嬈心障善稱魔。此降彼故。八住不",
    "T35n1733_004:0167c28": "思議者是安立教法功德。謂所說勝教超過",
    "T35n1733_004:0167c29": "一切尋思境故。九等達三世者是記莂三",
    "T35n1733_004:0168a01": "世功德。謂記莂去來皆如現在。分明無",
    "T35n1733_004:0168a02": "別故名等達。具此九別成初總句。同異成",
    "T35n1733_004:0168a03": "壞准思可見。三釋眾生世間中有二。先",
    "T35n1733_004:0168a04": "簡定其人。後歎其實德。初中有四。一簡多",
    "T35n1733_004:0168a05": "異少。謂十佛國土微塵數故。二簡大異小。",
    "T35n1733_004:0168a06": "謂大菩薩故。三簡終異始。謂一生補處故。四",
    "T35n1733_004:0168a07": "簡新異舊。謂從他方來集。然此四位以前",
    "T35n1733_004:0168a08": "望後。展轉奇特皆可准知。三中一生有三",
    "T35n1733_004:0168a09": "義。一約人中。二約天上。三約下生之身。此",
    "T35n1733_004:0168a10": "就化相。若約實報四種變易報中。唯有末",
    "T35n1733_004:0168a11": "後無有生死一位猶存。故云一生。此經意約",
    "T35n1733_004:0168a12": "前義辨也。二歎德之中。文有八句。義有七",
    "T35n1733_004:0168a13": "對。初二句藥病一對。謂初句了彼機器種性。",
    "T35n1733_004:0168a14": "後句深證所授法界。二常善思等明染淨一",
    "T35n1733_004:0168a15": "對。謂如攝論中依他起上遍計染分名生死。",
    "T35n1733_004:0168a16": "圓成淨分名涅槃。二分不異名一依他。若",
    "T35n1733_004:0168a17": "見一分餘分性不異。是故經說。如來不見",
    "T35n1733_004:0168a18": "生死不見涅槃。又中論云。世界與涅槃",
    "T35n1733_004:0168a19": "無毫釐差別。此名染淨無礙。四句融攝。或",
    "T35n1733_004:0168a20": "以本從末唯世間。或反此唯涅槃。或相融而",
    "T35n1733_004:0168a21": "雙現。或形奪而兩亡。巧觀此理名曰善思。",
    "T35n1733_004:0168a22": "恒觀不息名曰常思。三因果一對。謂諸眾生",
    "T35n1733_004:0168a23": "報果業因種種差別。明了此等皆依眾生諸",
    "T35n1733_004:0168a24": "識心行而得成立。四教義一對。謂義是所詮",
    "T35n1733_004:0168a25": "諸法之義。味是能詮諸法之教。則名句味身。",
    "T35n1733_004:0168a26": "五縛解一對。謂觀彼世間相即空故名離",
    "T35n1733_004:0168a27": "世法。不待壞世。六理事一對。謂緣所起法",
    "T35n1733_004:0168a28": "名曰有為。無性真理名曰無為。會緣即真",
    "T35n1733_004:0168a29": "而不壞緣起。是名究竟分別無為。泯理唯",
    "T35n1733_004:0168b01": "事而不失理。名曰究竟分別有為。下文云。",
    "T35n1733_004:0168b02": "於有為界出無為界而亦不壞有為界。無",
    "T35n1733_004:0168b03": "為亦爾可思准之。七三世一對。謂知三現",
    "T35n1733_004:0168b04": "在各攝過未。及相即入。是為十世。靡猶無",
    "T35n1733_004:0168b05": "也。貫謂通也。於此三世無不通達。上來序",
    "T35n1733_004:0168b06": "分竟。第二請分此中通請下五會文。於中",
    "T35n1733_004:0168b07": "有三。初念請。二念問。三念現。問中裕梵等",
    "T35n1733_004:0168b08": "法師離為一百二十四問。謂初十問法身自",
    "T35n1733_004:0168b09": "體之行。中間一百問報身起修之行。後十四",
    "T35n1733_004:0168b10": "問方便身平等之行。又若合中間九十問",
    "T35n1733_004:0168b11": "為九問。即總四十三問。光統師合隨喜心",
    "T35n1733_004:0168b12": "等為一問。即為三十四問。初十問先際佛",
    "T35n1733_004:0168b13": "法。次十問中際佛法。後十四問後際佛法。",
    "T35n1733_004:0168b14": "至下第六會來答之。今依此釋總分為三。",
    "T35n1733_004:0168b15": "初十問因所依果。次十問果所起因。後十四",
    "T35n1733_004:0168b16": "問因所得果。攝論云。無不從此法身流。",
    "T35n1733_004:0168b17": "無不還證此法身。欲明因依果成還能剋",
    "T35n1733_004:0168b18": "於果。果能垂於因還為因成果。因果相",
    "T35n1733_004:0168b19": "成緣起無性無自性故。即真法界無性即體",
    "T35n1733_004:0168b20": "不礙緣起故。真法界不壞因果。因果緣起",
    "T35n1733_004:0168b21": "理實之義案此而立。又初十問此會初三品",
    "T35n1733_004:0168b22": "內通答之。若別分四諦答說法一問。光覺",
    "T35n1733_004:0168b23": "答勢力正覺二問。此品答餘問。通答順文。",
    "T35n1733_004:0168b24": "明難下三品別自有問。以信不成位故。無",
    "T35n1733_004:0168b25": "懸問十信之言。不同十住等。此初十問二",
    "T35n1733_004:0168b26": "釋。一約依正二果為問。謂初一通問淨土",
    "T35n1733_004:0168b27": "依報。二通問法身正報。三問土嚴具。四問",
    "T35n1733_004:0168b28": "法身所證。五問土離染。六問證後說法。七",
    "T35n1733_004:0168b29": "問前土體。八問正報光輪。九問應緣起",
    "T35n1733_004:0168c01": "土。十問現正等覺八相等事。二唯約土海",
    "T35n1733_004:0168c02": "為問。以准下文及瓔珞經此會明國土海",
    "T35n1733_004:0168c03": "義故也。十中前五明土眾德具足。後五明",
    "T35n1733_004:0168c04": "土體用圓備。又初一是總餘九是別。別中土",
    "T35n1733_004:0168c05": "有九義。一別住義謂紅蓮華等如攝論說。二",
    "T35n1733_004:0168c06": "具德義謂理行事等各有校飾。三軌持義謂",
    "T35n1733_004:0168c07": "土法比證所得不同。四離染義謂自性與相",
    "T35n1733_004:0168c08": "及用等淨。五成教義謂約言顯土如說世",
    "T35n1733_004:0168c09": "界等。六自體義謂理智識事皆有體故。七妙",
    "T35n1733_004:0168c10": "用義謂威光攝伏等。八緣起義謂隨眾生機",
    "T35n1733_004:0168c11": "佛剎起故。又令隨剎而起因行。又隨剎佛",
    "T35n1733_004:0168c12": "出故亦云起。此順兜沙經。又隨因緣具而",
    "T35n1733_004:0168c13": "剎得起。如起具因緣世界等。九現覺義謂諸",
    "T35n1733_004:0168c14": "剎海現成正道以依正無礙故。餘義准下",
    "T35n1733_004:0168c15": "答中知之。次因中十問從昇須彌下至菩",
    "T35n1733_004:0168c16": "薩住處來答之。初九問約位自行。後隨喜",
    "T35n1733_004:0168c17": "下問隨緣化物行。初中十藏何故。問在迴向",
    "T35n1733_004:0168c18": "後。下答在迴向前者。以藏有二義。一是出",
    "T35n1733_004:0168c19": "生義故在迴向後。出生地上證智故。二是",
    "T35n1733_004:0168c20": "收攝義故在迴向前。收攝諸行令成迴向",
    "T35n1733_004:0168c21": "故。由此二義二處互顯故不相違。十願初",
    "T35n1733_004:0168c22": "地內答。十定十忍品答。以觀心納理為忍。",
    "T35n1733_004:0168c23": "止心不散為定。止觀無礙唯是一心故。二",
    "T35n1733_004:0168c24": "處各顯一義。以諸菩薩緣真俗境皆有二",
    "T35n1733_004:0168c25": "義。一不顛倒。二不散亂。具如梁論說耳。十",
    "T35n1733_004:0168c26": "自在十明品答。以作用明委故立二名。以",
    "T35n1733_004:0168c27": "別翻菩薩本業經彼問中亦名十明故。兜沙",
    "T35n1733_004:0168c28": "中名十飛法。又十頂不見別答。古人有將",
    "T35n1733_004:0168c29": "梵網經於此計會云此脫錯。恐難依用。今",
    "T35n1733_004:0169a01": "尋彼經十一處說法。六處同此。彼云化樂",
    "T35n1733_004:0169a02": "天說十禪定。初禪說十金剛心。二禪說十",
    "T35n1733_004:0169a03": "願。三禪說十忍。四禪摩醯首羅宮說心地法",
    "T35n1733_004:0169a04": "門。不云重會普光及祇洹重閣。又此問與",
    "T35n1733_004:0169a05": "彼有同不同故難用耳。有云不思議品有",
    "T35n1733_004:0169a06": "答。但不思品等既答後果問。不可屬此。又",
    "T35n1733_004:0169a07": "僧祇品明十大數。因位窮終數中之極。故亦",
    "T35n1733_004:0169a08": "得云十頂。但此品初自別有問。故亦難屬。",
    "T35n1733_004:0169a09": "壽命品中十重佛土上至窮終。賢首佛剎最",
    "T35n1733_004:0169a10": "極際故稱為頂。然有十重故云十頂。亦得",
    "T35n1733_004:0169a11": "無傷。以彼品初既無別問故得為答也。",
    "T35n1733_004:0169a12": "此中約望下尊高為問。下文就當處相續",
    "T35n1733_004:0169a13": "而答。又但此經下文別有問者即於此無",
    "T35n1733_004:0169a14": "問。下若無問而有說者即是答此問也。故",
    "T35n1733_004:0169a15": "須知之。隨喜心下明問菩薩隨緣起行。即",
    "T35n1733_004:0169a16": "菩薩住處品答之。以彼文中明菩薩隨機",
    "T35n1733_004:0169a17": "普應諸處起勝行故。此約能依之行為問。",
    "T35n1733_004:0169a18": "下就行所住處為答。依此而判中際佛法",
    "T35n1733_004:0169a19": "中。問答相屬亦極明耳。下明隨緣化他中。初",
    "T35n1733_004:0169a20": "見他少善而心隨喜。二化眾生令紹佛種。",
    "T35n1733_004:0169a21": "謂下佛種子於眾生田等。此二是化他心。下",
    "T35n1733_004:0169a22": "明化他行。謂云何不斷。以救度故。何處救。",
    "T35n1733_004:0169a23": "煩惱妄想中故。如何救。知根行故。以何救。",
    "T35n1733_004:0169a24": "解法藥故。云何救度成。謂令離集垢超苦",
    "T35n1733_004:0169a25": "難決道疑證愛滅。如次四句應知。後際中",
    "T35n1733_004:0169a26": "十四問。不思議品至普賢品通答之。於中",
    "T35n1733_004:0169a27": "勝法者是菩提勝法。同上文。不動轉者是無",
    "T35n1733_004:0169a28": "功用故。餘義多同前會釋。",
    "T35n1733_004:0169a29": "第三說分中通下五會答前所問。於中分",
    "T35n1733_004:0169b01": "三。初此會中答前初十問前際佛法。二從第",
    "T35n1733_004:0169b02": "三會下答中際佛法。三從不思議品下答",
    "T35n1733_004:0169b03": "後際佛法。就初中二。先集眾顯圓。後對緣",
    "T35n1733_004:0169b04": "正說。前中二。先明能集。後明所集。初中有",
    "T35n1733_004:0169b05": "二意。一望前為答問。二望後為集眾。前",
    "T35n1733_004:0169b06": "意中知心念者領所問也。又舉受法心器",
    "T35n1733_004:0169b07": "量也。即如其像現神力者現像答也。滿其",
    "T35n1733_004:0169b08": "器也。謂如其所念如上一百二十四問。及",
    "T35n1733_004:0169b09": "下至第六會來所說法門答此問者。皆於",
    "T35n1733_004:0169b10": "如來法界身中無不圓明頓現其像。是故",
    "T35n1733_004:0169b11": "展後五會而不延。一身頓現而亦不促。又",
    "T35n1733_004:0169b12": "六位歷然而不殊。圓融即入而不壞者良",
    "T35n1733_004:0169b13": "由此也。令眾覩此以沃虛襟則為答耳。",
    "T35n1733_004:0169b14": "以彼念云願為我現故今現之也。下經云",
    "T35n1733_004:0169b15": "清淨法身中無像而不現故也。又像者緣集",
    "T35n1733_004:0169b16": "所成無礙之義。以機心器量印於佛身而",
    "T35n1733_004:0169b17": "成此像。又以佛身應機而現此像各有空",
    "T35n1733_004:0169b18": "有二義及有力無力義。四句融攝無分別義",
    "T35n1733_004:0169b19": "思之。又以應機現像動攝功能為神通",
    "T35n1733_004:0169b20": "力也。二為集眾者世尊舉集眾人。知心",
    "T35n1733_004:0169b21": "念者辨集眾所由。如其像者明稱法合",
    "T35n1733_004:0169b22": "機。現神通力者正明召眾令集。又如所說",
    "T35n1733_004:0169b23": "像而現神力。使他方菩薩見此通光。知說",
    "T35n1733_004:0169b24": "某法而來集此。亦使此眾見佛此像。知定",
    "T35n1733_004:0169b25": "說我所問之法歡喜而住。何以知者以如來",
    "T35n1733_004:0169b26": "身光有其二種。一密故難知。二顯故令知。",
    "T35n1733_004:0169b27": "令知之中隨其所應。將說何法。而佛身光",
    "T35n1733_004:0169b28": "先現彼像令眾見已知說某法。如說般",
    "T35n1733_004:0169b29": "若時(勘智論)。如說法華時(云云)。故云如其像現",
    "T35n1733_004:0169c01": "神通也。二所集中十方內一一方各有三世",
    "T35n1733_004:0169c02": "間可知。又各有八義。一遠近。二出土名。三",
    "T35n1733_004:0169c03": "標佛號。四主菩薩。五攝眷屬。六來此致敬。",
    "T35n1733_004:0169c04": "七化作座。八依本方坐。世界同名色者表",
    "T35n1733_004:0169c05": "信位法相麁顯著故。佛同名智者表信中最",
    "T35n1733_004:0169c06": "初始覺從本覺起故。菩薩同名首者表信",
    "T35n1733_004:0169c07": "是因初故。其文殊名義略敘五義。一者名",
    "T35n1733_004:0169c08": "文殊師利或云尸利。或云漫殊室利。或翻",
    "T35n1733_004:0169c09": "為敬首。或云溥首。又云濡首。又云妙德。",
    "T35n1733_004:0169c10": "又云妙吉祥。此中十菩薩依梵本同名室",
    "T35n1733_004:0169c11": "利。兜沙經中亦同名師利。又梵語喚頭為",
    "T35n1733_004:0169c12": "室利。吉祥德等亦為室利故致翻譯不同",
    "T35n1733_004:0169c13": "也。二出處者若依文殊般涅槃經是此土婆",
    "T35n1733_004:0169c14": "羅門家生。佛滅後四百年。於香山頂已入",
    "T35n1733_004:0169c15": "涅槃。若依此經是東方菩薩現在清涼山。",
    "T35n1733_004:0169c16": "寂調音經亦云。是東方去此萬佛世界。國名",
    "T35n1733_004:0169c17": "寶住佛名寶相。彼土菩薩也。三明師資者。",
    "T35n1733_004:0169c18": "依放鉢經昔為釋迦師。此經云是三世諸佛",
    "T35n1733_004:0169c19": "之母一切菩薩之師。四明位者若約因是十",
    "T35n1733_004:0169c20": "地菩薩。以常住首楞嚴三昧故。若約果依",
    "T35n1733_004:0169c21": "首楞嚴經於南方平等世界成佛號龍種。",
    "T35n1733_004:0169c22": "五明德用者依如幻三昧經降魔場等是調",
    "T35n1733_004:0169c23": "生力也。依現寶藏經迦葉擯等是勝通力。",
    "T35n1733_004:0169c24": "從空決定論難叵當慧力也。此約三乘。",
    "T35n1733_004:0169c25": "如下光覺品一切處等是一乘也。諸方菩薩",
    "T35n1733_004:0169c26": "皆頭面禮佛者。禮佛義略作三門。一禮數。",
    "T35n1733_004:0169c27": "二敬儀。三明得果。初中三業禮有二意。一",
    "T35n1733_004:0169c28": "以有三處禮故。二顯佛有天眼天耳他心",
    "T35n1733_004:0169c29": "故。二敬儀有七。如孔目(云云)。三得果者有",
    "T35n1733_004:0170a01": "二。一近得五果(云云)。二遠得佛果如賢首",
    "T35n1733_004:0170a02": "品說(云云)。依方坐者依智論第十二。外道他",
    "T35n1733_004:0170a03": "法輕佛故坐。白衣如客故坐。一切五眾身心",
    "T35n1733_004:0170a04": "屬佛。是故立。若大阿羅漢事已辨者許坐。",
    "T35n1733_004:0170a05": "餘三果不聽坐。大事未辨故。如王有重臣",
    "T35n1733_004:0170a06": "坐餘皆立。今此竝是大菩薩故是以坐耳。第",
    "T35n1733_004:0170a07": "二對緣正說中分二。初三品正通答前問。",
    "T35n1733_004:0170a08": "後三品因論生論。別問別答。又釋前三是能",
    "T35n1733_004:0170a09": "發行緣。後三是所發行相。又釋前是所緣果",
    "T35n1733_004:0170a10": "境。後是能緣因行。以此信行是住之方便自",
    "T35n1733_004:0170a11": "無別位故。初無問也。就前三品中有五。",
    "T35n1733_004:0170a12": "初歎眾希有。二牒問總標。三徵標顯體。四",
    "T35n1733_004:0170a13": "徵體辨相。五徵相明用。初中何故問佛",
    "T35n1733_004:0170a14": "文殊答者。以即同佛慧故。吉祥妙慧達土",
    "T35n1733_004:0170a15": "海故。增諸菩薩踴悅心故。何不入定者",
    "T35n1733_004:0170a16": "以信無位故。前會豈有位耶。以是果德深",
    "T35n1733_004:0170a17": "細故。此中豈無果法耶。以為成因故。通",
    "T35n1733_004:0170a18": "具廣因故。歎希有者略由二義。一以此一",
    "T35n1733_004:0170a19": "會即是一切虛空法界等處會故。二以此",
    "T35n1733_004:0170a20": "即是法門故竝如光覺品說。二牒問內佛",
    "T35n1733_004:0170a21": "出是牒前七八二問。阿耨菩提牒前示成正",
    "T35n1733_004:0170a22": "覺。或佛出牒示成正覺。七八二問略不牒。",
    "T35n1733_004:0170a23": "阿耨菩提是通結。餘句同前可知。總標初句",
    "T35n1733_004:0170a24": "不思議者貫通諸句。故結云皆不思議。不思",
    "T35n1733_004:0170a25": "議者此中大意於一味法界義分為二。一能",
    "T35n1733_004:0170a26": "隨之土海。二所隨之機緣。此二無二通融無",
    "T35n1733_004:0170a27": "礙。若以緣從體即當相圓融無別可別。言",
    "T35n1733_004:0170a28": "說不及也。若以體從緣即復印成差別緣",
    "T35n1733_004:0170a29": "起。約此殊形緣起反顯土體妙極難思。是",
    "T35n1733_004:0170b01": "其意也。由此義故不思之義有於三種。一",
    "T35n1733_004:0170b02": "寄緣之詮反顯土體絕緣之義。此即言在",
    "T35n1733_004:0170b03": "緣中意居緣外故云不思議也。二既約緣",
    "T35n1733_004:0170b04": "顯土。以緣起塵算故。令土體從緣印成",
    "T35n1733_004:0170b05": "差別。此即明土無別之別別而不別故不思",
    "T35n1733_004:0170b06": "議也。三緣無別緣以體即緣。是故差別緣",
    "T35n1733_004:0170b07": "起即是甚深土海。此謂理至近而難識故不",
    "T35n1733_004:0170b08": "思議也(思之)。第三徵標顯體中。先徵標云",
    "T35n1733_004:0170b09": "何以得知不思議者。後顯體云以諸佛法",
    "T35n1733_004:0170b10": "隨彼所化等法界故。二門雙融故無限際",
    "T35n1733_004:0170b11": "故。此約體略釋也。第四徵體辨相中。先",
    "T35n1733_004:0170b12": "徵體云何以得知差別無邊等法界故。後",
    "T35n1733_004:0170b13": "辨相云未論十方盡空世界。且約此一娑婆",
    "T35n1733_004:0170b14": "界說略辨十種。以顯無盡。餘無邊界應准",
    "T35n1733_004:0170b15": "知之。此種種身等有諸德。釋為佛身等。是",
    "T35n1733_004:0170b16": "故下辨名號不同。則釋種種名也。今細尋",
    "T35n1733_004:0170b17": "此文。及准兜沙經。此乃是所化眾生非是能",
    "T35n1733_004:0170b18": "化之佛。以此句長是西國語法。應云教化",
    "T35n1733_004:0170b19": "一切種種身等乃至不同之眾生為一句。所",
    "T35n1733_004:0170b20": "見亦異別為一句。義即可解。但為佛土平",
    "T35n1733_004:0170b21": "等無別可別故。寄於所化眾生差別以辨",
    "T35n1733_004:0170b22": "土海差別之相。於十句中。初一總舉五蘊身",
    "T35n1733_004:0170b23": "差別。二依身立名不同。三身在一切處。四",
    "T35n1733_004:0170b24": "隨種種處有種種形。色謂白黑等。五隨有",
    "T35n1733_004:0170b25": "身命有脩短。六識能取得諸境。或修行證",
    "T35n1733_004:0170b26": "得分齊。七境體入根。或智能入法。或悟入",
    "T35n1733_004:0170b27": "門異。八略唯六根。廣二十二根。或信等五根。",
    "T35n1733_004:0170b28": "或利鈍生熟等。如下第九迴向諸根海處說。",
    "T35n1733_004:0170b29": "九諸趣差別。或四生五趣如生行稠林等。十",
    "T35n1733_004:0170c01": "業異報殊如業行稠林等。依梵本及兜沙經",
    "T35n1733_004:0170c02": "此一一句皆有種種言。存略故爾。是故結云",
    "T35n1733_004:0170c03": "種種不同眾生也。所見亦異者非直業報依",
    "T35n1733_004:0170c04": "正差別無邊。心中懷見悕望各異。兜沙中名",
    "T35n1733_004:0170c05": "各各有聞佛聲。又亦前九句辨報差別。第十",
    "T35n1733_004:0170c06": "明業差別。此顯見差別。又說此眾生差別",
    "T35n1733_004:0170c07": "分齊為土海相者有三義釋。如上標中不",
    "T35n1733_004:0170c08": "思議處辨。可於此思之用耳。第五徵相",
    "T35n1733_004:0170c09": "辨用中。先徵相云所隨根器差別可爾能",
    "T35n1733_004:0170c10": "隨差別云何可見。釋用云異機印現佛法多",
    "T35n1733_004:0170c11": "門難可具說。就異論三。初身名普應用。二",
    "T35n1733_004:0170c12": "言教遍周用。三光輪窮照用。並與下為則。又",
    "T35n1733_004:0170c13": "可分二。一佛二法。佛中亦二。一身二名。法",
    "T35n1733_004:0170c14": "亦二。一實二權。於中佛身及實教差別難",
    "T35n1733_004:0170c15": "明。光覺品同說。佛名權教易辨差別。此二",
    "T35n1733_004:0170c16": "品別論。又釋此初二品文殊舉義答酬前所",
    "T35n1733_004:0170c17": "問。後一品如來舉事答釋成前義故。就前",
    "T35n1733_004:0170c18": "二品中辨名教二法。既此差別如上所問。",
    "T35n1733_004:0170c19": "佛剎等義差別難思。與法界等意存於此。",
    "T35n1733_004:0170c20": "即為通答也。就初釋名別中二。先顯名",
    "T35n1733_004:0170c21": "別。後是皆下釋別所由。前中二。初徵後釋。",
    "T35n1733_004:0170c22": "釋中三。初辨此界。二十方界。三盡窮法界。問",
    "T35n1733_004:0170c23": "此中名號為唯是舍那佛名。為通餘佛。答",
    "T35n1733_004:0170c24": "若約三乘。唯此界內百億萬是釋迦名。餘十",
    "T35n1733_004:0170c25": "方界是別佛名。若約一乘。盡法界總是舍那",
    "T35n1733_004:0170c26": "名。問若爾何故上文云十方諸佛說法知彼",
    "T35n1733_004:0170c27": "心行等。答皆此佛所化處。故無別佛也。又",
    "T35n1733_004:0170c28": "是釋迦海印中現故無別佛。又釋如一佛名",
    "T35n1733_004:0170c29": "既遍十方。餘十方佛皆各如是遍於十方",
    "T35n1733_004:0170c30": "也。又若三乘機。於諸四天下中隨各聞彼",
    "T35n1733_004:0171a01": "當處佛號未必知於餘處佛名。若一乘機。",
    "T35n1733_004:0171a02": "一時頓納一切名號以應一切機之名。一",
    "T35n1733_004:0171a03": "機能受者是普賢機故。一機即是一切機故。",
    "T35n1733_004:0171a04": "又此名號若依小乘是實名。三乘初教即假",
    "T35n1733_004:0171a05": "即空之名。終教此名即平等同真如。經云名",
    "T35n1733_004:0171a06": "字性離。是名解脫也。頓教一切皆絕名。無",
    "T35n1733_004:0171a07": "名俱離。圓教亦俱離不礙名故。今一名即",
    "T35n1733_004:0171a08": "一切名。一切名入一名而不壞不礙。攝一",
    "T35n1733_004:0171a09": "切法界盡。因陀羅網名也。問此大千界依",
    "T35n1733_004:0171a10": "餘經論大圍山內平滿有百億四天下。上方",
    "T35n1733_004:0171a11": "下方不得更有四天下。若上下皆有則一一",
    "T35n1733_004:0171a12": "四天下皆有上下。故應有三百億。云何仍",
    "T35n1733_004:0171a13": "說唯百億耶。答若小乘實處理無改動。若",
    "T35n1733_004:0171a14": "三乘雖即空真如等。而不礙事故不壞本",
    "T35n1733_004:0171a15": "事。若此一乘事即無礙融改自在。是故此中",
    "T35n1733_004:0171a16": "明處隨教而圓融。應十數顯無盡。此娑婆",
    "T35n1733_004:0171a17": "一界有二種融。一以說法之處即為當中。",
    "T35n1733_004:0171a18": "為成主伴融彼百億令有上下。使得圓故",
    "T35n1733_004:0171a19": "無三百也。二縱於最東近圍山邊一四天",
    "T35n1733_004:0171a20": "下為說法主。即是當中融彼餘四天下還",
    "T35n1733_004:0171a21": "有十方眷屬具足。以諸四天下皆望他為伴",
    "T35n1733_004:0171a22": "望自為主故。是則圍山亦隨融移改也。餘十",
    "T35n1733_004:0171a23": "方界等融義准之。此約一乘教。若約三乘",
    "T35n1733_004:0171a24": "不得如此。如餘經論說之。娑婆此云堪忍。",
    "T35n1733_004:0171a25": "悲華經云。是中眾生貪瞋癡等過梵王忍之",
    "T35n1733_004:0171a26": "故為名也。放鉢經(云云)。須菩提此云善實。訶",
    "T35n1733_004:0171a27": "尼此或云捨義或云生滅。以本語難定也。",
    "T35n1733_004:0171a28": "婆伽婆有六義(云云)。伊那婆那此云王林。謂",
    "T35n1733_004:0171a29": "佛為太子時在此林中生故立此名也。第",
    "T35n1733_004:0171b01": "二釋別所由中三。初牒機。二施化。三化意。",
    "T35n1733_004:0171b02": "初中二意。一云此等名號遍法界者。猶自且",
    "T35n1733_004:0171b03": "依於佛有緣可化眾生有此差別。非謂",
    "T35n1733_004:0171b04": "一切。二云此機何得於佛有緣。謂佛往昔",
    "T35n1733_004:0171b05": "多劫修時。見聞隨喜等故有緣也(更有逆順云云如別",
    "T35n1733_004:0171b06": "記在)。二施化中五句。初句總說三輪攝化善",
    "T35n1733_004:0171b07": "巧。二語業方便。三身業方便。四意業方便。五",
    "T35n1733_004:0171b08": "施化稱根。又釋初句身現威儀以攝生故",
    "T35n1733_004:0171b09": "云種種方便。二語業梵音等。三所說法謂為",
    "T35n1733_004:0171b10": "人天說業報等。為二乘等說於權道即",
    "T35n1733_004:0171b11": "四諦是。三化意者謂隨說人天二乘等法意。",
    "T35n1733_004:0171b12": "欲令其知如來法。",
    "T35n1733_004:0171b13": "四諦品第四",
    "T35n1733_004:0171b14": "四門同前。一釋名者。四是數。諦是義。謂理",
    "T35n1733_004:0171b15": "實故能生無倒解。故俱名諦。即帶數釋。此",
    "T35n1733_004:0171b16": "品非是解四諦義。但明四諦名字不同故",
    "T35n1733_004:0171b17": "名四諦品。二來意中五。一為釋成前品",
    "T35n1733_004:0171b18": "末權道之義。二依前身業次辨語業故也。",
    "T35n1733_004:0171b19": "三前明能說之人名字不同。此明所說之法",
    "T35n1733_004:0171b20": "名字不同故來也。四答前問中佛說法問",
    "T35n1733_004:0171b21": "故。五為釋成前機所印成差別法中權教",
    "T35n1733_004:0171b22": "異相故次來也。三宗趣者。以無邊甚深諦",
    "T35n1733_004:0171b23": "海為宗。及同上土海。四諦義略作五門。一",
    "T35n1733_004:0171b24": "釋名。二辨相。三體性。四業用。五種類(別時作)。",
    "T35n1733_004:0171b25": "四釋文中三。初明此土諦名。二辨娑婆",
    "T35n1733_004:0171b26": "外十世界中諦名。三顯十界外盡空世界諦",
    "T35n1733_004:0171b27": "名。初中四諦內一一各三。先列名。二結數。",
    "T35n1733_004:0171b28": "三辨意。謂為應機令調伏故立此名。調者",
    "T35n1733_004:0171b29": "調和。伏者制伏。謂調和控御身口意業制",
    "T35n1733_004:0171c01": "伏除滅諸惡行故。何故文殊說者。明妙慧",
    "T35n1733_004:0171c02": "善達實諦義故。又何故唯顯四諦差別。謂",
    "T35n1733_004:0171c03": "是權教差別易知故。又為寄顯法故。何",
    "T35n1733_004:0171c04": "者謂此小乘局處之法尚有如此遍空世界",
    "T35n1733_004:0171c05": "差別不同。則知一乘通方之法差別無邊。理",
    "T35n1733_004:0171c06": "不疑故也。又為破計引機。何者謂演彼小",
    "T35n1733_004:0171c07": "乘局法令遍故。使失本執。便顯一乘無邊",
    "T35n1733_004:0171c08": "法界。令其趣入故。又此約一乘共教為則",
    "T35n1733_004:0171c09": "故。通收下位故。生苦之集故云苦集。苦",
    "T35n1733_004:0171c10": "盡之滅名苦滅。至苦滅之道故云苦滅道。",
    "T35n1733_004:0171c11": "不得單言苦道。以道非生苦不同集。又",
    "T35n1733_004:0171c12": "非滅苦不同滅。但能證滅應云滅之道。",
    "T35n1733_004:0171c13": "以滅是苦滅故云苦滅道。餘文可知。",
    "T35n1733_004:0171c14": "如來光明覺品第五",
    "T35n1733_004:0171c15": "四門同上。初釋名者。謂如來之光明光明",
    "T35n1733_004:0171c16": "之開覺。謂依體起用依用成益。皆依主釋",
    "T35n1733_004:0171c17": "可知。二來意者有七。一前明身語今明",
    "T35n1733_004:0171c18": "意業故來也。二為別答前功德勢力等問",
    "T35n1733_004:0171c19": "故。三前二品別明人法遍。此為雙顯二遍",
    "T35n1733_004:0171c20": "故。四為前但論佛名普遍。此顯佛身實德",
    "T35n1733_004:0171c21": "亦遍。前說四諦權教普遍此辨十偈實教亦",
    "T35n1733_004:0171c22": "遍。謂長行及頌二處是也。五為斷疑故謂前",
    "T35n1733_004:0171c23": "品文殊說佛名法名差別普遍。恐眾疑故。",
    "T35n1733_004:0171c24": "佛以身光照現彼事令眾目覩疑網自消",
    "T35n1733_004:0171c25": "故來。六非直如前但佛名諦名遍虛空法界",
    "T35n1733_004:0171c26": "等世界。而今如來即此說華嚴時亦如是",
    "T35n1733_004:0171c27": "遍一切盡空世界。一一皆時同處同眾同說",
    "T35n1733_004:0171c28": "同。即自驗見為下軌則故來也。七前佛名",
    "T35n1733_004:0171c29": "諦名則多名別別遍。以是權故。今明一法",
    "T35n1733_004:0172a01": "一會即圓融遍。以是約實故。又前是差別",
    "T35n1733_004:0172a02": "遍。此是無差別遍故須來也。三宗趣者。先",
    "T35n1733_004:0172a03": "宗後趣。宗有二。一開二合。開中三。一能照",
    "T35n1733_004:0172a04": "之光。二光所照境。三照所成覺。此三各二。一",
    "T35n1733_004:0172a05": "身光照事境令眾覺見。事無限礙即長行",
    "T35n1733_004:0172a06": "所辨二智光照理境令眾覺見。理無差別",
    "T35n1733_004:0172a07": "即頌中所明。二合者良以理事俱融唯一境",
    "T35n1733_004:0172a08": "故。故得一事即遍無邊而不壞本相。由境",
    "T35n1733_004:0172a09": "無二故。身光即智光。唯一無礙光。如涅槃",
    "T35n1733_004:0172a10": "經云。是光無相非青見青也。又亦則事覺",
    "T35n1733_004:0172a11": "即理覺。平等唯一覺。又以此光不異覺境",
    "T35n1733_004:0172a12": "三法圓融唯一法界。雖平等絕相而具一",
    "T35n1733_004:0172a13": "切恒不雜亂。以無障礙故。二明意趣者",
    "T35n1733_004:0172a14": "顯此無礙理事有多意趣。略謂五種。一",
    "T35n1733_004:0172a15": "近與信中菩薩為所信境故。二遠與下文",
    "T35n1733_004:0172a16": "一部為則。以下諸會等中皆結通云一切",
    "T35n1733_004:0172a17": "世界亦如是說者指此文也。三為顯如來",
    "T35n1733_004:0172a18": "出世以一乘圓教於須彌樓山等一類世界",
    "T35n1733_004:0172a19": "施化分齊故。四為顯一會則一切會故。第",
    "T35n1733_004:0172a20": "一卷云其身遍坐一切道場者是也。五顯",
    "T35n1733_004:0172a21": "理事俱無障礙。令眾生捨執依法故也。四",
    "T35n1733_004:0172a22": "釋文者此光所照隨處無限。大約總數有",
    "T35n1733_004:0172a23": "二十五重。前九別說。後十六同辨。則為十",
    "T35n1733_004:0172a24": "段。此中非是二十五度放光。亦非一放光",
    "T35n1733_004:0172a25": "次第漸照二十五處。但一放光則並頓照。同",
    "T35n1733_004:0172a26": "時顯現。以引機入法令漸覩見。自近及",
    "T35n1733_004:0172a27": "遠故有次第。於初段中二。先佛以身光",
    "T35n1733_004:0172a28": "照事。令眾得見。後文殊智光說法。令眾",
    "T35n1733_004:0172a29": "得聞。前中二。初明能照之光。二明所照之",
    "T35n1733_004:0172b01": "境。前中初放光人。次光出處。後顯光數。足下",
    "T35n1733_004:0172b02": "相輪放光者有三意。一初義表信為萬行",
    "T35n1733_004:0172b03": "首故。二卑義表信行最微故。三本義表信",
    "T35n1733_004:0172b04": "為萬行之本故。智論第九云。足下放光者身",
    "T35n1733_004:0172b05": "得住處皆由於足。此之謂也。百億光明者",
    "T35n1733_004:0172b06": "以所照世界雖復無邊皆是須彌樓山世界",
    "T35n1733_004:0172b07": "故各有百億四天等為所照故。是故光明",
    "T35n1733_004:0172b08": "亦唯百億。二所照現中二。先明照現本世",
    "T35n1733_004:0172b09": "界中染淨等事。二如此見佛下明照現自法",
    "T35n1733_004:0172b10": "會普遍之相。前中四。一現人界。此海邊有",
    "T35n1733_004:0172b11": "大樹名閻浮提。因樹立此洲名也。弗婆提",
    "T35n1733_004:0172b12": "此云勝身。以生彼者身皆殊勝故。狗伽尼",
    "T35n1733_004:0172b13": "此云牛貨。以彼以牛為貨易故。欝單越此",
    "T35n1733_004:0172b14": "云勝生。以定壽千歲衣食自然故。二現佛",
    "T35n1733_004:0172b15": "興。於八相中初三未是出現相故此不論。",
    "T35n1733_004:0172b16": "問佛初成道第二七日。放此光明如何却現",
    "T35n1733_004:0172b17": "菩薩生等。又佛始出世。何因乃現有般涅",
    "T35n1733_004:0172b18": "槃。答下文云。於一念中顯現三世一切佛",
    "T35n1733_004:0172b19": "事。此明現在攝過未也。問若爾何不現彼",
    "T35n1733_004:0172b20": "無量劫事。答此中文意但為論此世界中佛",
    "T35n1733_004:0172b21": "興之事故。不說餘耳。三現諸天可知。四",
    "T35n1733_004:0172b22": "此世界等一句總結悉現。二現自法會中",
    "T35n1733_004:0172b23": "二。先現本會。二以佛神力下現新眾來集。",
    "T35n1733_004:0172b24": "於中佛神力者是前則如其像現神力是也。",
    "T35n1733_004:0172b25": "所集中有三世間等可知。又如此處光照",
    "T35n1733_004:0172b26": "無邊界一一眾會皆悉顯現。彼一一會皆亦",
    "T35n1733_004:0172b27": "如是。光照無邊以法無二與此不別也。",
    "T35n1733_004:0172b28": "又諸光交往不相突礙。以各見當處光照他",
    "T35n1733_004:0172b29": "不見他處光照自故。何以故主主及伴伴皆",
    "T35n1733_004:0172c01": "不並故。主伴伴主皆不違故。問此諸會云何",
    "T35n1733_004:0172c02": "相顯。答有二相。一以此光照彼令彼現此",
    "T35n1733_004:0172c03": "攝成一會彼處亦爾。此同法華分身諸佛。",
    "T35n1733_004:0172c04": "二即此一會佛及文殊等融遍法界。是一切",
    "T35n1733_004:0172c05": "會。以圓教中未有一法不則一切者。是故",
    "T35n1733_004:0172c06": "一文殊從東來則是一切處文殊一時來。縱",
    "T35n1733_004:0172c07": "今西方過無邊世界說華嚴處。亦見文殊",
    "T35n1733_004:0172c08": "從東十剎外來。東方亦爾。未有見彼過",
    "T35n1733_004:0172c09": "向西者。乃至賢首亦然。以是一乘緣起門",
    "T35n1733_004:0172c10": "不雜故思之。二智光覺中二。先此處後結",
    "T35n1733_004:0172c11": "通。此中頌意只融會前光所照諸事。於中二",
    "T35n1733_004:0172c12": "義。一約境有三種初一頌明法離情謂。二",
    "T35n1733_004:0172c13": "有八頌會事同理。三末後一頌顯事無礙。",
    "T35n1733_004:0172c14": "皆依前起後。二約心者一恐眾見前光所",
    "T35n1733_004:0172c15": "照事隨相執取。是故初偈約佛遣之。令",
    "T35n1733_004:0172c16": "眾捨相離乖理之失。又涅槃經云。如來非",
    "T35n1733_004:0172c17": "無流。何以故。如來常行有流中故。又佛地",
    "T35n1733_004:0172c18": "論明。佛非流非無流故也。二恐眾生疑。",
    "T35n1733_004:0172c19": "何因此事而得普遍。故次八偈會事同理。",
    "T35n1733_004:0172c20": "令眾見真顯順法之得。三疑云事既同理",
    "T35n1733_004:0172c21": "則平等無二。何因得有事事普遍。故後一",
    "T35n1733_004:0172c22": "偈明則理之事故。而得一事則無量事也。",
    "T35n1733_004:0172c23": "八頌中初一前既知佛是無流法便為過失。",
    "T35n1733_004:0172c24": "未知若為是無失邪。今云觀佛無所有是",
    "T35n1733_004:0172c25": "無失也。以佛功德法從緣無性自散滅故。",
    "T35n1733_004:0172c26": "又釋觀佛及法悉離性故。此即會前放光之",
    "T35n1733_004:0172c27": "佛明離見也。二會前光所照處。又明前依",
    "T35n1733_004:0172c28": "正俱絕住著。三明依正不二也。又明佛身",
    "T35n1733_004:0172c29": "及無流法俱無所有故不二也。心隨者是方",
    "T35n1733_004:0173a01": "便觀也。入者是正證觀。四通會三世間。我是",
    "T35n1733_004:0173a02": "眾生我執也。佛是智正覺。此二主伴平等。彼",
    "T35n1733_004:0173a03": "二所住是器世間。無所住故離諸有也。又",
    "T35n1733_004:0173a04": "我謂妄執。佛則真智。此二平等是標也。下二",
    "T35n1733_004:0173a05": "句釋真智。於理住無所住。妄我當體遠離",
    "T35n1733_004:0173a06": "於有。五通會五蘊。數是緣起俗數之相。謂五",
    "T35n1733_004:0173a07": "蘊若有可在俗數。以蘊空故無有數。又",
    "T35n1733_004:0173a08": "會前所放百億光等及所照世界諸數量等。",
    "T35n1733_004:0173a09": "皆依五蘊色心上立。求此五蘊實無彼數。",
    "T35n1733_004:0173a10": "故云無數。六絕能所觀。非直所見世界等",
    "T35n1733_004:0173a11": "空。能見之智亦無所有。又見者是人。此亦空",
    "T35n1733_004:0173a12": "也。七即用常寂觀。謂此佛出世即無起故。",
    "T35n1733_004:0173a13": "又如此空理現前名為佛出。則空佛名無",
    "T35n1733_004:0173a14": "起。八二空觀上句人空次句法空。轉如是相",
    "T35n1733_004:0173a15": "者一約執轉却二執之相。二轉現二空理相。",
    "T35n1733_004:0173a16": "皆下一句明觀益。並可知。一中解無量",
    "T35n1733_004:0173a17": "等者。為明此一會等中而有無量會等無",
    "T35n1733_004:0173a18": "量會等中而是一會。是前光所照處也。於中",
    "T35n1733_004:0173a19": "初二句標次一句釋後一句益。標中通論此",
    "T35n1733_004:0173a20": "有同體異體。各有相容相即。准上釋應知。",
    "T35n1733_004:0173a21": "此文且明相容故云一中無量等。然通同",
    "T35n1733_004:0173a22": "異體也。二釋中略舉二因以釋。一由展轉",
    "T35n1733_004:0173a23": "生故。二由非實故。初門者總攬如此盡窮",
    "T35n1733_004:0173a24": "法界差別之緣成一緣起。是故一一諸緣相",
    "T35n1733_004:0173a25": "望各有二義。一約體。具空有義故有相即。",
    "T35n1733_004:0173a26": "謂若無一即一切緣全失自體。何以故。以",
    "T35n1733_004:0173a27": "無一時多無所成無所成故不是緣也。是",
    "T35n1733_004:0173a28": "故有一即有一切却一即却一切。此即一",
    "T35n1733_004:0173a29": "切是空義故。泯自即他。以一是有義故",
    "T35n1733_004:0173b01": "攝他即自返上。即一是空義故亦泯自即",
    "T35n1733_004:0173b02": "他。多是有義故攝他即自。由二空二有各",
    "T35n1733_004:0173b03": "不俱故無不相即時。一空一有不相礙故",
    "T35n1733_004:0173b04": "恒時有相即。又由一一緣中空有不二故",
    "T35n1733_004:0173b05": "不壞自而即他。妙義思之。二約用。有有",
    "T35n1733_004:0173b06": "力無力義故有相入。謂諸緣起非各少力而",
    "T35n1733_004:0173b07": "共生故。即一一緣各有全作義全不作義。何",
    "T35n1733_004:0173b08": "以故。若無一緣餘全不作。則一有力餘皆無",
    "T35n1733_004:0173b09": "力。餘緣亦爾。是即一有力故能容多。多無力",
    "T35n1733_004:0173b10": "故潛入一。多有力等亦爾。亦由二有力二",
    "T35n1733_004:0173b11": "無力不俱故。無不相入時。一有力一無力",
    "T35n1733_004:0173b12": "無礙故常恒相入耳。又於一一緣中各由有",
    "T35n1733_004:0173b13": "力無力不二故。不壞在外而恒相入思之。",
    "T35n1733_004:0173b14": "由緣起門中有此相作等義成一多故云",
    "T35n1733_004:0173b15": "展轉生也。此即一多更互展轉相生故得一",
    "T35n1733_004:0173b16": "中無量無量中一也。二非實故者亦二門。一",
    "T35n1733_004:0173b17": "相即義。謂一非實一故能攝多。多非實多",
    "T35n1733_004:0173b18": "故能即一。又多非實多故能攝一。一非實",
    "T35n1733_004:0173b19": "一故能即多。又即多之一非一。即一之多",
    "T35n1733_004:0173b20": "非多。何以故以不實故。又即多之一方名",
    "T35n1733_004:0173b21": "一。即一之多乃名多。何以故是不實一故。",
    "T35n1733_004:0173b22": "多亦爾。又是亦一亦不一。亦多亦不多。何",
    "T35n1733_004:0173b23": "以故。不實故具二義。又非一非不一。非多",
    "T35n1733_004:0173b24": "非不多。何以故。不實故絕二相也思之。二",
    "T35n1733_004:0173b25": "相容門者。謂一事是不實以無性故。無性真",
    "T35n1733_004:0173b26": "理既無分限。是故於一事上觀無性時。無",
    "T35n1733_004:0173b27": "不圓盡法界真如。若觀一少事無自性時。",
    "T35n1733_004:0173b28": "不得圓盡法界真者即真如有分。便同",
    "T35n1733_004:0173b29": "有為。是故一事無性即攝真盡。攝真盡時餘",
    "T35n1733_004:0173c01": "一切法既不礙存。而即真故同理俱在一",
    "T35n1733_004:0173c02": "事中現。多中亦爾准之。又由俱不壞本事",
    "T35n1733_004:0173c03": "故不是相即門也。由不實之事攝真理故",
    "T35n1733_004:0173c04": "得相入也。又可前展轉生約異體即入。此",
    "T35n1733_004:0173c05": "門約同體即入思之。又但此經中相即相入",
    "T35n1733_004:0173c06": "義釋皆有二門。一約緣起相由門。二約法性",
    "T35n1733_004:0173c07": "融通門。故是此二文也。由展轉生故不實。",
    "T35n1733_004:0173c08": "即二門不別。又由相即容二門各攝法盡",
    "T35n1733_004:0173c09": "故亦不別也。然義恒不雜思之。此下文與",
    "T35n1733_004:0173c10": "此同者應准此知。此文且約相容義說。故",
    "T35n1733_004:0173c11": "云一中無量等知之。觀益者達此正理於",
    "T35n1733_004:0173c12": "緣不懼故云無所畏也。以境法無礙故令",
    "T35n1733_004:0173c13": "智無畏也。二結通中唯結此一娑婆界中百",
    "T35n1733_004:0173c14": "億閻浮處。非是後文盡空界等。次第二重云",
    "T35n1733_004:0173c15": "一切處文殊者。但是十方十佛國土各百億",
    "T35n1733_004:0173c16": "處。非是第三重處。乃至末後方為盡法界。",
    "T35n1733_004:0173c17": "文意如此應知。第二重照十方各十世界。",
    "T35n1733_004:0173c18": "長行同前。偈中分二。初六歎佛。後四歎菩",
    "T35n1733_004:0173c19": "薩。初中一顯佛求道之因。二轉正法輪。初",
    "T35n1733_004:0173c20": "句標。次句釋不常。下二句釋不斷。三大誓",
    "T35n1733_004:0173c21": "為本。四慈力伏魔。五內智斷證。六外智化",
    "T35n1733_004:0173c22": "益。歎菩薩中。一遊剎。二念佛。三救苦。四",
    "T35n1733_004:0173c23": "護法。皆下句結因果。第三重照十方各",
    "T35n1733_004:0173c24": "百世界。偈中作二釋。一初一偈歎報身德。",
    "T35n1733_004:0173c25": "餘九歎化身德。前中初二句明大智德。次一",
    "T35n1733_004:0173c26": "句大定德。下一句大悲德。又釋以理智照真",
    "T35n1733_004:0173c27": "故。覺諸法如空得心淨無礙也。以量智了",
    "T35n1733_004:0173c28": "俗故。覺諸法如幻得調群生也。二釋初一",
    "T35n1733_004:0173c29": "是總餘九別。總中由應機現起故。如幻故。",
    "T35n1733_004:0174a01": "令見差別。由則不起故。如空故。平等一味。",
    "T35n1733_004:0174a02": "由起不起無二故。調伏眾生。則常心淨故。",
    "T35n1733_004:0174a03": "云無障礙。下九偈中各具此無二義故用常",
    "T35n1733_004:0174a04": "寂也。又前三句明淨緣起體。下一句明緣。",
    "T35n1733_004:0174a05": "下九偈以體從緣正明緣起相。於中或見",
    "T35n1733_004:0174a06": "者有三義。一就一人異時見。謂如初時見",
    "T35n1733_004:0174a07": "初生乃至後時見涅槃。次第而見。二多人同",
    "T35n1733_004:0174a08": "時見。謂有人見正說法時則於彼上有見",
    "T35n1733_004:0174a09": "涅槃等。皆無障礙互不相見。三一人同時",
    "T35n1733_004:0174a10": "見。謂見初生時於中則見涅槃等。如下文",
    "T35n1733_004:0174a11": "八相微細等。良由淨心無礙故得圓融普",
    "T35n1733_004:0174a12": "應。於中一初生。二行七步時。三顧眄十方",
    "T35n1733_004:0174a13": "時。四師子吼說天上天下我獨尊時。五出家。",
    "T35n1733_004:0174a14": "六成道。七轉法輪。八現神力。九入涅槃。",
    "T35n1733_004:0174a15": "第四重照千世界。偈中分三。初二明法身。",
    "T35n1733_004:0174a16": "次四辨解脫。後四明般若。法身中初一明",
    "T35n1733_004:0174a17": "理應緣起。謂初句標深。下釋無所取相亦",
    "T35n1733_004:0174a18": "無有能取智。然不住此故應機現也。後一",
    "T35n1733_004:0174a19": "明現即不現故離諸塵也。二明解脫中三。",
    "T35n1733_004:0174a20": "初一何者解脫。謂初句明脫體。下三句明脫",
    "T35n1733_004:0174a21": "用。謂機感相應名和合起。次二偈半辨何處",
    "T35n1733_004:0174a22": "解脫。謂初一離苦縛離分段故不在世間。",
    "T35n1733_004:0174a23": "離變易故號人師子。次一離業縛。謂根境",
    "T35n1733_004:0174a24": "本空虛妄業盡故俱脫也。次一句離煩惱縛。",
    "T35n1733_004:0174a25": "次一句通結永盡故長流不轉也。下半偈明",
    "T35n1733_004:0174a26": "由何解脫。謂由二利圓滿故。如文。三明般",
    "T35n1733_004:0174a27": "若中三。初一照真。次二了俗。後一雙結真",
    "T35n1733_004:0174a28": "俗融無礙也。第五重照萬世界。偈中勸諸",
    "T35n1733_004:0174a29": "菩薩修十種業。一慈悲業。二信心念佛業。",
    "T35n1733_004:0174b01": "三善慧業。四無間業。五長時業。六觀身實",
    "T35n1733_004:0174b02": "相業。七觀心實境業。八神通業。九分別佛",
    "T35n1733_004:0174b03": "土業。十了知多佛業。於此十中。初一緣眾",
    "T35n1733_004:0174b04": "生行。次四緣佛行。一信。二慧。三觀。四求。次",
    "T35n1733_004:0174b05": "二入觀行。一自二他。又一身二心。後三起用",
    "T35n1733_004:0174b06": "行。初一通用。下二智用。一知土二知佛。",
    "T35n1733_004:0174b07": "第六重照十萬世界。偈中依梵本各四句",
    "T35n1733_004:0174b08": "為一頌。總有十一偈。於中二。初七言六偈",
    "T35n1733_004:0174b09": "明佛體性寂滅。後五言五偈明妙用自在。前",
    "T35n1733_004:0174b10": "中初一明執色乖真。二妙相超情。三顯超",
    "T35n1733_004:0174b11": "情所以。謂以非相為相故。四相即非相故",
    "T35n1733_004:0174b12": "無合散。五明佛無五蘊。若約小乘佛有有",
    "T35n1733_004:0174b13": "流五蘊。如婆沙等說。若約始教。佛有無流",
    "T35n1733_004:0174b14": "五蘊。如成唯識等說。若終教及頓圓等佛無",
    "T35n1733_004:0174b15": "無流五蘊。如佛地論云。如實義者如來身土",
    "T35n1733_004:0174b16": "甚深微妙乃至非蘊界等法門所攝。但隨所",
    "T35n1733_004:0174b17": "宜種種異說。六明佛外身內心不異。以俱",
    "T35n1733_004:0174b18": "脫故。無二故。絕色心也。二妙用中三。初一",
    "T35n1733_004:0174b19": "智光照。次二身赴感無礙。初一一多無礙。",
    "T35n1733_004:0174b20": "後一理事無礙。後二舉妄顯真。初一舉妄。",
    "T35n1733_004:0174b21": "後一顯真。如是真實者是前妄想也。由迷人",
    "T35n1733_004:0174b22": "謂妄為實不見妄實。悟人見妄無實即見",
    "T35n1733_004:0174b23": "妄實。以稱妄法故。又迷人有妄不識妄故",
    "T35n1733_004:0174b24": "無妄實。悟人無妄故識妄識妄故得妄實",
    "T35n1733_004:0174b25": "思之。第七重照百萬世界。頌十偈。初一獨",
    "T35n1733_004:0174b26": "拔超世。二妙絕心境。無依者無境也。三性",
    "T35n1733_004:0174b27": "治離染。上句性離。次句治離。下二釋成。四",
    "T35n1733_004:0174b28": "離妄解真。五轉不轉法輪。六離有無想名",
    "T35n1733_004:0174b29": "正意思。七約真諦法絕一多。八約俗諦。於",
    "T35n1733_004:0174c01": "中初二句一多無雜。後二句顯了知之益。問",
    "T35n1733_004:0174c02": "上云一中解無量等。與此相違。如何會釋。",
    "T35n1733_004:0174c03": "答此中緣起有四句。一一中有多以一無",
    "T35n1733_004:0174c04": "性故。二一中無多以一不壞故。三一中亦",
    "T35n1733_004:0174c05": "多亦不多。以不壞一而無性無性而不礙",
    "T35n1733_004:0174c06": "一故具二義也。四一中非多非不多。以",
    "T35n1733_004:0174c07": "二義全奪融雙泯故。又由初故有二。以若",
    "T35n1733_004:0174c08": "非無性即壞一故。由二故有初。以若壞",
    "T35n1733_004:0174c09": "一無無性故。是故二義唯一事也。此約不",
    "T35n1733_004:0174c10": "壞。前約無性故不相違。是即由一中無多",
    "T35n1733_004:0174c11": "故一中有多也。返上亦爾。第三句與第四",
    "T35n1733_004:0174c12": "句俱不俱相順亦爾。並無礙成立。思准之。",
    "T35n1733_004:0174c13": "九觀三法相盡名念菩提。一諸法。二眾生。",
    "T35n1733_004:0174c14": "三國土。十觀三法如性名了佛法義。第",
    "T35n1733_004:0174c15": "八重照一億世界。西國數法有三種億。一百",
    "T35n1733_004:0174c16": "萬。二千萬。三萬萬。下文百千百千名一俱",
    "T35n1733_004:0174c17": "胝。俱胝者此云億。是千萬為億。此中據千",
    "T35n1733_004:0174c18": "萬為一億。對法論(云云)。二十偈歎佛善",
    "T35n1733_004:0174c19": "巧力。二頌為一義。皆先舉所作。末後一句",
    "T35n1733_004:0174c20": "結由巧力。於中有十。一智斷圓滿力。二大",
    "T35n1733_004:0174c21": "智樂境力。三無功成事力。於中三法。一眾生。",
    "T35n1733_004:0174c22": "二化處。三內禪。並離著故云巧力也。四理",
    "T35n1733_004:0174c23": "智入實力。五示果攝生力。六智入深密力。七",
    "T35n1733_004:0174c24": "境智雙亡力。八記時了處力。九了達群機力。",
    "T35n1733_004:0174c25": "十善達三際力。於中初一約俗後一約真。",
    "T35n1733_004:0174c26": "第九重照十億世界。二十偈。歎佛利他行。",
    "T35n1733_004:0174c27": "亦二頌為一事。於中初二總標化意。次十六",
    "T35n1733_004:0174c28": "別辨化事。後二結用同體。初中師子吼者決",
    "T35n1733_004:0174c29": "定度故。別中八對。皆初一舉所救。後一辨",
    "T35n1733_004:0175a01": "能救。初對中前一救癡愛眾生。如人墮海",
    "T35n1733_004:0175a02": "由四義難脫。一水深。二波峻。三被網繫。",
    "T35n1733_004:0175a03": "四黑闇故難脫也。眾生亦爾。此中愛有二",
    "T35n1733_004:0175a04": "義。一已得多故如海。二求不足如流。癡亦",
    "T35n1733_004:0175a05": "二義。一不見過故如冥。二見有樂故結網。",
    "T35n1733_004:0175a06": "後一是能精進行為能救。即是佛悲境故",
    "T35n1733_004:0175a07": "云是佛境也。二救五欲眾生。謂色等五境",
    "T35n1733_004:0175a08": "昏心為醉。實無謂有故云興妄等。三度",
    "T35n1733_004:0175a09": "著我眾生。慧者是佛。本際是我。我是生死本",
    "T35n1733_004:0175a10": "故佛能滅也。下三句是所救。初句前無際。下",
    "T35n1733_004:0175a11": "句後無窮。無我法為寂滅也。四救惡趣眾",
    "T35n1733_004:0175a12": "生。初偈是深苦。後二句是重苦。五救外道邪",
    "T35n1733_004:0175a13": "見眾生。六救著三有眾生。七救無明眾生。",
    "T35n1733_004:0175a14": "八救長囚眾生。下結中二偈。初六句因圓。",
    "T35n1733_004:0175a15": "初句有緣。二行本。三行處。四行廣。五二句行",
    "T35n1733_004:0175a16": "深。下二句果滿。同一切三世間身故也。第",
    "T35n1733_004:0175a17": "十有十六重。以別說難盡故總論之。亦二",
    "T35n1733_004:0175a18": "十偈。初六舉果歎德。後十四明因趣入。前",
    "T35n1733_004:0175a19": "中初二內智契真。於中初二句一念觀多",
    "T35n1733_004:0175a20": "劫。次二句一念泯三際。次二句知緣起即",
    "T35n1733_004:0175a21": "真。次二句功畢具果。次有二偈明勝德外",
    "T35n1733_004:0175a22": "彰。於中初二句名遍。次二句離染。次二句身",
    "T35n1733_004:0175a23": "遍。次二句說遍。下二偈明依正因果。於中",
    "T35n1733_004:0175a24": "初福因得依果。後智因得正果。後十四中通",
    "T35n1733_004:0175a25": "論教修七種行。初二偈修二利行。先自利。",
    "T35n1733_004:0175a26": "初句福。二忍。三定。四慧。後利他。二二偈成",
    "T35n1733_004:0175a27": "見佛行。初見應後見真。一切有無法了達。",
    "T35n1733_004:0175a28": "非有無者有三門。一約三性。二約三無性。",
    "T35n1733_004:0175a29": "三約雙融。初中復二。初別後總。別中三性各",
    "T35n1733_004:0175b01": "有二義。所執中一是情有二是理無。依他中",
    "T35n1733_004:0175b02": "一是幻有二是性空。圓成中一離相二是體",
    "T35n1733_004:0175b03": "實。此上三一一各融不二為一性故。總者所",
    "T35n1733_004:0175b04": "執是無。圓成是有。依他是俱。以真妄該攝",
    "T35n1733_004:0175b05": "二相盡故無二也。二約三無性者初無相",
    "T35n1733_004:0175b06": "觀境中。所執有無皆虛故。又無有有無故俱",
    "T35n1733_004:0175b07": "離也。依他無生性中。無幻有有性空不二故",
    "T35n1733_004:0175b08": "俱離也。圓成無性中。無二性有真理亦不",
    "T35n1733_004:0175b09": "二故俱絕也。三約雙融者。三有三無。圓融",
    "T35n1733_004:0175b10": "無礙二相絕故俱離也。三二偈教說法行。於",
    "T35n1733_004:0175b11": "中初二句是所化境。樂是信樂。信樂非一故",
    "T35n1733_004:0175b12": "滿十方也。次一句化處。次一句正說。次二",
    "T35n1733_004:0175b13": "句化益。先離染後成德。下二句功成。四二",
    "T35n1733_004:0175b14": "偈受法行即是見正說法身。以七覺為法",
    "T35n1733_004:0175b15": "輪故也。五二偈明捨相見真行。六二偈佛",
    "T35n1733_004:0175b16": "等生界行。七二偈生滅無本行喻。上來通",
    "T35n1733_004:0175b17": "答前初十問竟。",
    "T35n1733_004:0175b18": "明難品第六",
    "T35n1733_004:0175b19": "五門分別。初來意有二。先分來者前明所",
    "T35n1733_004:0175b20": "依果法。今辯依果所成因行故也。二品來者",
    "T35n1733_004:0175b21": "所成行中。位前方便信行最初。信中解行及",
    "T35n1733_004:0175b22": "德。明難辨解。居初故來。二釋名者。菩薩",
    "T35n1733_004:0175b23": "是人。明難是法。簡異果法故依主釋。明難",
    "T35n1733_004:0175b24": "有四義。一約心境。難謂真俗幽邃。明謂妙",
    "T35n1733_004:0175b25": "智朗照。二約教義。難謂十義甚深。明謂往復",
    "T35n1733_004:0175b26": "顯暢。三約論道。謂難問。明答。以通問答故",
    "T35n1733_004:0175b27": "名明難。何者但舉法直諮曰問。非理詰責",
    "T35n1733_004:0175b28": "為難。隨問直陳曰答。委釋顯煥為明。四分",
    "T35n1733_004:0175b29": "賓主。約賓則長行中明設於難。約主則偈",
    "T35n1733_004:0175c01": "中明釋於難。故曰明難。三料簡者。就此",
    "T35n1733_004:0175c02": "因中或分二。初比位。謂此品下至迴向二",
    "T35n1733_004:0175c03": "證位。謂十地品下證位。或分三。初三品是",
    "T35n1733_004:0175c04": "位前方便。昇天品下十三品明三賢正位。十",
    "T35n1733_004:0175c05": "地下六品明十聖真位。或分四。初從此盡",
    "T35n1733_004:0175c06": "第三會為十解。以信是住之方便無正位",
    "T35n1733_004:0175c07": "故。攝屬十住中。二第四會十行。三第五會十",
    "T35n1733_004:0175c08": "迴向。四第六會十地等。或分五。開信異住",
    "T35n1733_004:0175c09": "故。又光云義分或三。初三品明始起於先",
    "T35n1733_004:0175c10": "際。二從昇天下明善修於中際三不思法",
    "T35n1733_004:0175c11": "品等明終顯於後際。或分四。初未信者令",
    "T35n1733_004:0175c12": "信。二第三會下已信者令入。謂解行也。三",
    "T35n1733_004:0175c13": "十地品下已入者令純熟。四不思品下已純",
    "T35n1733_004:0175c14": "熟者令解脫。四宗趣有二。初通後別。通",
    "T35n1733_004:0175c15": "論此三品明十信行法。於中作八門辨。一",
    "T35n1733_004:0175c16": "釋名。二出體。三發心。四定位。五行相。六除",
    "T35n1733_004:0175c17": "障。七進退。八德用。三發心者謂始從具縛",
    "T35n1733_004:0175c18": "不識三寶名字等。創起一念信等。此約始",
    "T35n1733_004:0175c19": "教。如本業經(云云)。終教如起信論修行信心",
    "T35n1733_004:0175c20": "分(云云)。圓教如賢首品初(云云)。以小乘非此",
    "T35n1733_004:0175c21": "故不約說。頓教無位故亦不說(云云)。亦可",
    "T35n1733_004:0175c22": "小乘亦有初信義。如小論(云云)。頓中亦有信",
    "T35n1733_004:0175c23": "(云云)。",
    "T35n1733_004:0175c24": "四定位者此十信法於始教中自是位。如",
    "T35n1733_004:0175c25": "梁攝論云。如須陀桓道前四位。謂燸等。菩薩",
    "T35n1733_004:0175c26": "地前四位亦如是。謂十信十解十行十迴向。",
    "T35n1733_004:0175c27": "又彼論及佛性論等皆云。地前修四行。謂十",
    "T35n1733_004:0175c28": "信修信樂大乘行。十解般若行。十行三昧行。",
    "T35n1733_004:0175c29": "十迴向大悲行。又為除四黑障正使故。謂",
    "T35n1733_004:0176a01": "初除闡提不信障。二除外道我執障。三除",
    "T35n1733_004:0176a02": "聲聞畏苦障。四除獨覺捨大悲障。又信成淨",
    "T35n1733_004:0176a03": "德因種。解成我德因種。行成樂德因種。迴",
    "T35n1733_004:0176a04": "向成常德因種。又仁王經寄四輪王報。謂鐵",
    "T35n1733_004:0176a05": "銅銀金。以此教義故知。十信亦是位也。若",
    "T35n1733_004:0176a06": "約終教此信但是十住位之方便。自無別",
    "T35n1733_004:0176a07": "位故。本業經云。未上住前有此十心名字。",
    "T35n1733_004:0176a08": "謂一信心。二念心。三精進心。四慧心。五定",
    "T35n1733_004:0176a09": "心。六不退心。七迴向心。八護心。九戒心。十",
    "T35n1733_004:0176a10": "願心。增修是心一劫二劫三劫乃得入初",
    "T35n1733_004:0176a11": "住中。心心有十增成百法明門名入習種",
    "T35n1733_004:0176a12": "性中。故知無位但是方便行也。又准六種性",
    "T35n1733_004:0176a13": "六忍六慧等文故亦是成證。又仁王但言三",
    "T35n1733_004:0176a14": "賢十聖不言四也。又此經中後四位皆有",
    "T35n1733_004:0176a15": "入定。出已列十名辨十義等。唯信中無此。",
    "T35n1733_004:0176a16": "故得知也。又本業經但有四十二賢聖不",
    "T35n1733_004:0176a17": "說五十二故知。問若爾何故仁王經十信為",
    "T35n1733_004:0176a18": "種性位仍只立三賢位耶。答此有相攝故",
    "T35n1733_004:0176a19": "如是。何者義准有四句。一以本位攝方",
    "T35n1733_004:0176a20": "便故唯有三賢。則沒信名唯論住位。引文",
    "T35n1733_004:0176a21": "可知二以方便攝本位故即十住名十信。",
    "T35n1733_004:0176a22": "沒十住名也。故仁王經云。十信十止十堅",
    "T35n1733_004:0176a23": "心。則不論十住但名十信也。三開方便",
    "T35n1733_004:0176a24": "異本位故。則如住前有此十心為方便",
    "T35n1733_004:0176a25": "等。四於方便處假說正位。如前始教。若約",
    "T35n1733_004:0176a26": "圓教有二義。若依普賢自法一切皆無位。",
    "T35n1733_004:0176a27": "若約寄法則同終教。然信滿入位之際。通",
    "T35n1733_004:0176a28": "攝一切後諸位皆在此中。無不具足。此則",
    "T35n1733_004:0176a29": "約行攝位故也。問信既實無正位。何故始",
    "T35n1733_004:0176b01": "教說為位耶。答為始教機麁智淺行位不",
    "T35n1733_004:0176b02": "分。影似小乘教故說四位。終教機細智深",
    "T35n1733_004:0176b03": "剋實分異故也。五行相者若始教行信等",
    "T35n1733_004:0176b04": "十心行(云云)。若依終教如起信論中四種信",
    "T35n1733_004:0176b05": "心五門修行等(云云)。若圓教如此三品所",
    "T35n1733_004:0176b06": "說(云云)。六除障者始教如前除闡提不信",
    "T35n1733_004:0176b07": "障。終教如論深伏煩惱等(云云)。若圓教如文",
    "T35n1733_004:0176b08": "總滅百障等(云云)。竝是滿心時滅。七進退",
    "T35n1733_004:0176b09": "者修信未滿一萬劫以還一切皆退。以是",
    "T35n1733_004:0176b10": "不定聚故。依本業經如輕毛隨風等(云云)。",
    "T35n1733_004:0176b11": "設第六有不退心者但是作此不退之心。以",
    "T35n1733_004:0176b12": "非是位故。未得不退也。亦有人解將此",
    "T35n1733_004:0176b13": "為信不退者義恐不可。以經中說如輕毛",
    "T35n1733_004:0176b14": "故。無位故。論說修信未經萬劫皆有退",
    "T35n1733_004:0176b15": "故。若至萬劫信便已滿。非第六故。若就始",
    "T35n1733_004:0176b16": "教以隨麁相說信為位。是故今後三賢亦",
    "T35n1733_004:0176b17": "隨相麁說。是故至十迴向以上方得不",
    "T35n1733_004:0176b18": "退。如佛性論第一卷說。問彼論中是敘薩婆",
    "T35n1733_004:0176b19": "多師說。豈是大乘耶。答雖是薩婆多說然",
    "T35n1733_004:0176b20": "非彼宗。以說有十迴向名位故。小乘無此",
    "T35n1733_004:0176b21": "位也。若終教中信滿入住則為不退。如起",
    "T35n1733_004:0176b22": "信論信成就發心不退故。及此下文深心淨",
    "T35n1733_004:0176b23": "信不可壞等(云云)。以圓同終故。入位已後方",
    "T35n1733_004:0176b24": "說為不退信也。以因從果稱故如信忍等。",
    "T35n1733_004:0176b25": "八成德者始教中成淨德因。及得鐵輪王",
    "T35n1733_004:0176b26": "報亦能進入十解等。終教能成十住位已",
    "T35n1733_004:0176b27": "則能少分見法身佛。現八相成道等事(云云)。",
    "T35n1733_004:0176b28": "圓中通成後諸位。若約因得普賢三業遍",
    "T35n1733_004:0176b29": "周法界。約果遍塵世界成等正覺。如賢首",
    "T35n1733_004:0176c01": "說。二明品宗者以十甚深義為宗。信中",
    "T35n1733_004:0176c02": "成解行為趣。",
    "T35n1733_004:0176c03": "五釋文者。此中三品則為三。初品明信中",
    "T35n1733_004:0176c04": "解。次品依解起行。後品解行具故成德耳。",
    "T35n1733_004:0176c05": "又釋初行次願後德位。就初中二。初正辨",
    "T35n1733_004:0176c06": "十義。後結通普見。前中依遷禪師釋為十",
    "T35n1733_004:0176c07": "甚深義。於中分二。初文殊問眾人答。明妙",
    "T35n1733_004:0176c08": "慧導眾行。後眾人問文殊答。明以眾行成",
    "T35n1733_004:0176c09": "妙慧。又衍法師云。初一人問多人明。一中解",
    "T35n1733_004:0176c10": "無量。二多人問一人明。無量中解一。又文殊",
    "T35n1733_004:0176c11": "為法主故。多人同問佛境深法也。初一是",
    "T35n1733_004:0176c12": "緣起甚深。二教化甚深。三業果甚深。四佛說",
    "T35n1733_004:0176c13": "法甚深。五福田甚深。六正教甚深。七正行甚",
    "T35n1733_004:0176c14": "深。八助道甚深。九一乘甚深。十佛境界甚深。",
    "T35n1733_004:0176c15": "初緣起者。諸法依阿賴耶識自性緣生方",
    "T35n1733_004:0176c16": "得集起故也。何故最初辨此義者。攝論云。",
    "T35n1733_004:0176c17": "菩薩初學應先觀諸法如實因緣以成正信",
    "T35n1733_004:0176c18": "解故。此之謂也。於中先問後答。亦是先明",
    "T35n1733_004:0176c19": "設於難。後明解於難。前中二。初總告。何故",
    "T35n1733_004:0176c20": "最初問覺首者。謂創發厭求非初覺不",
    "T35n1733_004:0176c21": "起。如善財初發於覺城故。又緣起甚深亦",
    "T35n1733_004:0176c22": "非覺不達故。二正難中此難何因生者。凡諸",
    "T35n1733_004:0176c23": "菩薩起信解行等皆依如此唯心道理。得",
    "T35n1733_004:0176c24": "異凡小而成正行故。起信論云。有法能起",
    "T35n1733_004:0176c25": "摩訶衍信根。是故應說。所言法者眾生心。",
    "T35n1733_004:0176c26": "是心即攝一切世間出世間法。是故於此",
    "T35n1733_004:0176c27": "而起難問。問意云。心性是一果報種種。云何",
    "T35n1733_004:0176c28": "一心而生多報。又心性既一。果亦應一。果",
    "T35n1733_004:0176c29": "報既多。心亦應多。設爾何失。謂心若隨報",
    "T35n1733_004:0177a01": "成多則失於唯識。報若如心為一則乖於",
    "T35n1733_004:0177a02": "業果。設若救言。若立唯一性心無有能熏",
    "T35n1733_004:0177a03": "可如所難。今明心性雖一隨善惡業等能",
    "T35n1733_004:0177a04": "熏轉故生果報異。此有何失。後遮此救。重",
    "T35n1733_004:0177a05": "更難云。業不知心心不知業等既不相知。",
    "T35n1733_004:0177a06": "何成熏習。熏習不成何得種種。難意如此。",
    "T35n1733_004:0177a07": "文中二。初舉法設難。後五句遮救重難。前",
    "T35n1733_004:0177a08": "中三。初一句舉法案定。次一句正顯相違。",
    "T35n1733_004:0177a09": "後五句釋成違相。初云心性一者謂心之性",
    "T35n1733_004:0177a10": "故。是如來藏平等一味故云一也。又心即性",
    "T35n1733_004:0177a11": "故。是第八識無二類故云一也。云何能生",
    "T35n1733_004:0177a12": "種種果報者顯相違也。此是本末相違難。三",
    "T35n1733_004:0177a13": "或至善趣等者釋成違相。於中五對。初一",
    "T35n1733_004:0177a14": "約依報。善趣是人天。惡趣三塗。二對約正",
    "T35n1733_004:0177a15": "報。於善趣中眼等諸根有具不具。惡趣中",
    "T35n1733_004:0177a16": "亦爾。三對重就依報。於根具中屠獵等為",
    "T35n1733_004:0177a17": "惡處戒施等為善處。根不具中亦爾四對重",
    "T35n1733_004:0177a18": "約正報就善處中有端正醜陋惡處中亦",
    "T35n1733_004:0177a19": "爾。五對就端正中有苦樂。醜中亦爾。如是",
    "T35n1733_004:0177a20": "種種差別故云不同。報既如此不同。其一",
    "T35n1733_004:0177a21": "心之義何在。自下五句古人釋云。約不相",
    "T35n1733_004:0177a22": "知為難。謂心以覺知為性。能生於業。心",
    "T35n1733_004:0177a23": "之與業竝得相知。云何經言業不知心心",
    "T35n1733_004:0177a24": "不知業等。此釋恐不順文。何者此不相知",
    "T35n1733_004:0177a25": "等與上諸句為同成一難。為更成別難。若",
    "T35n1733_004:0177a26": "同成一難。前心性是一果報種種。正是相違。",
    "T35n1733_004:0177a27": "故已成難。此不相知於彼何用。若成別難。",
    "T35n1733_004:0177a28": "復因何義而生此難。故知文意少別。是故",
    "T35n1733_004:0177a29": "今釋不同古也。謂此即是遮救重難。然救",
    "T35n1733_004:0177b01": "在文外。設若救言心性雖一。然有善惡業",
    "T35n1733_004:0177b02": "等熏習種子功能生果有別。所依心性一而",
    "T35n1733_004:0177b03": "無二故無失也。今重難中有五對。初一約",
    "T35n1733_004:0177b04": "能依所依不相知故不成熏。此中業是能依",
    "T35n1733_004:0177b05": "心是所依。離所無能能不知所故業不知",
    "T35n1733_004:0177b06": "心。離能無所所不知能故心不知業。既",
    "T35n1733_004:0177b07": "不相知何成熏習。熏習無故豈得因業心",
    "T35n1733_004:0177b08": "生多報。此等相知約性力說。但無性無力。",
    "T35n1733_004:0177b09": "故不相知。非約情知。上約本識因相說。",
    "T35n1733_004:0177b10": "第二約果相。謂因果不相知。果謂異熟。果",
    "T35n1733_004:0177b11": "報具有二義。一能受報心。是本識種子識。二",
    "T35n1733_004:0177b12": "所受報相。是果報識。以種是果因不自因",
    "T35n1733_004:0177b13": "故。受不知報。以報是因果不自果故。報",
    "T35n1733_004:0177b14": "不知受。既不相知因果斯泯。心生種種。其",
    "T35n1733_004:0177b15": "義安在。第三約新熏不相知。謂於此報上受",
    "T35n1733_004:0177b16": "謂採納則諸轉識。以為能熏不同受報。心",
    "T35n1733_004:0177b17": "謂集起則第八識。以為所熏。互無自性。各",
    "T35n1733_004:0177b18": "不相知。熏習既亡。一心云何能生種種。故瑜",
    "T35n1733_004:0177b19": "伽云。不見藏住不見熏習。是名菩薩菩",
    "T35n1733_004:0177b20": "薩。第四約親疎不相知。謂種子為因。所依本",
    "T35n1733_004:0177b21": "識為緣。以相待無性謂不自不他不共等",
    "T35n1733_004:0177b22": "故。親疎相盡。故不相知。因緣既離。心生何",
    "T35n1733_004:0177b23": "在。第五約境智不相知。智謂能知即諸識見",
    "T35n1733_004:0177b24": "分。法謂所知即諸識相分。俱依一心各無自",
    "T35n1733_004:0177b25": "體。自體無矣。誰共相知。心境既亡。能所斯",
    "T35n1733_004:0177b26": "寂。心生種種其義安在。又釋境法是心變故",
    "T35n1733_004:0177b27": "不知心。心託境生故不知法。無有境外",
    "T35n1733_004:0177b28": "心能取心外境。是故俱不相知。相無不盡",
    "T35n1733_004:0177b29": "也。第二答中二。初一頌讚問勸聽。上半歎",
    "T35n1733_004:0177c01": "問會機。下半勸聽許說。後有十偈。舉義正",
    "T35n1733_004:0177c02": "答。於中初五偈答後遮救難。以救義若成",
    "T35n1733_004:0177c03": "本難方遣故。須先答後五偈答前本法難。",
    "T35n1733_004:0177c04": "此中答意。明藏識緣起有其二義。一是不",
    "T35n1733_004:0177c05": "起義以無自性故。二是有起義有此無性",
    "T35n1733_004:0177c06": "緣起故。此二不二。是一無礙甚深緣起。此中",
    "T35n1733_004:0177c07": "由不起故成起。是故只由諸緣不相知故",
    "T35n1733_004:0177c08": "而成熏習。有種種法生答後難也。二由起",
    "T35n1733_004:0177c09": "故不起。是故只由諸法種種生故。各無自",
    "T35n1733_004:0177c10": "性唯一心性答前難也。又前即不礙一心",
    "T35n1733_004:0177c11": "即是種種。後即不礙種種即是一心。緣起",
    "T35n1733_004:0177c12": "正理無礙鎔融是其意也。前五偈中。初一法",
    "T35n1733_004:0177c13": "說。後四喻況。或可長為五分。一宗二因三",
    "T35n1733_004:0177c14": "喻四合五結。諸法不自在者立宗也。謂諸法",
    "T35n1733_004:0177c15": "是有法。不自在是法。法與有法和合名宗。",
    "T35n1733_004:0177c16": "於中有二義。一藏性緣起能所熏起攝多",
    "T35n1733_004:0177c17": "法。故云諸法。以互為因緣更相繫屬。各各",
    "T35n1733_004:0177c18": "不得自有所在。二從諸緣起無自性故",
    "T35n1733_004:0177c19": "無自可在。二出因者何以得知不自在耶。",
    "T35n1733_004:0177c20": "因云求實不得故。以本識諸法互依緣起",
    "T35n1733_004:0177c21": "更相形奪各無自性故云求實不得。此有",
    "T35n1733_004:0177c22": "二義。一約本識明不自在。以依彼諸緣",
    "T35n1733_004:0177c23": "無自性故云求實不可得。二約能熏等法",
    "T35n1733_004:0177c24": "明不自在。以依本識無自體故云求實",
    "T35n1733_004:0177c25": "不可得。或通論有四義。一諸法依識故於",
    "T35n1733_004:0177c26": "諸法求實有不得。二本識為依故於本識",
    "T35n1733_004:0177c27": "求實無不得。三諸法起識故於諸法求實",
    "T35n1733_004:0177c28": "無不得。四識隨緣起故於本識求實有",
    "T35n1733_004:0177c29": "不得。或開為八句。謂各有有無俱不俱四",
    "T35n1733_004:0178a01": "句。故准思可見。又釋此有四句。一以不起",
    "T35n1733_004:0178a02": "不異起故求不起實不得。是故不起不自",
    "T35n1733_004:0178a03": "在。二以起不異不起故求起實不得。是故",
    "T35n1733_004:0178a04": "起亦不自在。三以無二故求二實不得。是",
    "T35n1733_004:0178a05": "故無俱自在。四不礙二義故求俱非實不",
    "T35n1733_004:0178a06": "得。是故無俱非自在。何以如此不自在者",
    "T35n1733_004:0178a07": "以緣起自在故。何故不實者以緣起理實",
    "T35n1733_004:0178a08": "故。三是故一切法下結也。以結隨法故在",
    "T35n1733_004:0178a09": "宗因後。明合隨喻故在喻後說。二俱不相",
    "T35n1733_004:0178a10": "知者如上能所熏中各有有無二義。以二有",
    "T35n1733_004:0178a11": "二無各不俱故不得相知。以一有一無一",
    "T35n1733_004:0178a12": "無一有各無二。故無可相知。正由如是不",
    "T35n1733_004:0178a13": "知等故得有一切法。故云一切不相知也。",
    "T35n1733_004:0178a14": "此顯非直平等一味不壞諸法。亦乃只由",
    "T35n1733_004:0178a15": "平等有諸法也。四喻中有四喻。此藏識四",
    "T35n1733_004:0178a16": "義。一相續因果依他義。二互為因果生識義。",
    "T35n1733_004:0178a17": "三受熏義。四相依持義。初云如駛流者唯",
    "T35n1733_004:0178a18": "識論中明阿賴耶識恒轉如瀑流。是此義也。",
    "T35n1733_004:0178a19": "此中無絕是彼恒義。流流是彼轉義。故彼論",
    "T35n1733_004:0178a20": "云。恒言遮斷。轉表非常。若細別分凡水流",
    "T35n1733_004:0178a21": "時要有四義。一有能流之水。曲有三。一水",
    "T35n1733_004:0178a22": "體清淨喻本識。是如來藏本性清淨心。二",
    "T35n1733_004:0178a23": "土雜成濁喻如來藏自性清淨為無明所",
    "T35n1733_004:0178a24": "染有其染心。三遇冷成水喻如來藏還與",
    "T35n1733_004:0178a25": "妄識俱成本識緣起。故楞伽云。如來藏名",
    "T35n1733_004:0178a26": "阿梨耶識。而與無明七識俱等。二相由故流。",
    "T35n1733_004:0178a27": "以喻本識自相義。謂後水推故前得流。或",
    "T35n1733_004:0178a28": "前水引故後得流。各有有力無力等。互不相",
    "T35n1733_004:0178a29": "知而得流注。此即不流之流。如云江河競",
    "T35n1733_004:0178b01": "注而不流此之謂也。經中名流注生滅。唯識",
    "T35n1733_004:0178b02": "論第三云。如暴流水非斷非常相續長時",
    "T35n1733_004:0178b03": "有所漂溺。此識亦爾。從無始來生滅相續",
    "T35n1733_004:0178b04": "非常非斷漂溺有情令不出離。乃至謂此",
    "T35n1733_004:0178b05": "識性無始時來剎那剎那果生因滅。果生故",
    "T35n1733_004:0178b06": "非斷因滅故非常。非斷非常是緣起理。乃",
    "T35n1733_004:0178b07": "至應信大乘緣起正理。謂此正理深妙離言。",
    "T35n1733_004:0178b08": "因果等言皆假施設。觀現在法有引後用",
    "T35n1733_004:0178b09": "假立當果對說現因。觀現在法有酬前相",
    "T35n1733_004:0178b10": "假立曾因對說現果。假謂現識似彼相現。",
    "T35n1733_004:0178b11": "如是因果理數顯然遠離二邊契會中道。諸",
    "T35n1733_004:0178b12": "有智者應順修。學又依楞伽云。剎那息煩",
    "T35n1733_004:0178b13": "亂寂靜離所作。一切法不生。我說剎那義",
    "T35n1733_004:0178b14": "初生即有滅。不為愚者說。無間相續性妄",
    "T35n1733_004:0178b15": "想之所熏。解云前論中生滅隔念。經中生滅",
    "T35n1733_004:0178b16": "同念。是故則不生不滅之生滅(更思之)。經約終",
    "T35n1733_004:0178b17": "教。是不生滅與生滅和合名阿梨耶識等",
    "T35n1733_004:0178b18": "故。論約始教唯生滅是識。細剋亦不成生",
    "T35n1733_004:0178b19": "滅。以生時無滅應非有為。以相不具故。",
    "T35n1733_004:0178b20": "若有滅應不得生。以相違故。是故終教中",
    "T35n1733_004:0178b21": "同念。以各虛假故不相礙也。又依真心故",
    "T35n1733_004:0178b22": "得同。隨相故有異(更思之)。過去滅能成生。當來",
    "T35n1733_004:0178b23": "滅能壞生。生法能壞過滅能成當滅。又一",
    "T35n1733_004:0178b24": "滅相望前生能壞。望後生能成。一生相望",
    "T35n1733_004:0178b25": "前滅能壞。望後滅能成是故相續無絕(更思之)。",
    "T35n1733_004:0178b26": "又生由滅起故。是故生中具有滅。具有滅",
    "T35n1733_004:0178b27": "故。令生不住還復成滅。滅由生有故。是",
    "T35n1733_004:0178b28": "故滅中含於生。含於生故。令滅不住還復",
    "T35n1733_004:0178b29": "成生。是故生滅交涉。前後同時。不相障礙。",
    "T35n1733_004:0178c01": "流注不斷。又一生相中有四種滅義。同時具",
    "T35n1733_004:0178c02": "足。一性不成就名滅。二由滅故起是故具",
    "T35n1733_004:0178c03": "滅。三能成滅故具滅。四由生滅俱是夢妄",
    "T35n1733_004:0178c04": "計妄中看有前後。理實照時皆無前後。是",
    "T35n1733_004:0178c05": "故生時還有滅也。(更思之)前念滅流流至於",
    "T35n1733_004:0178c06": "生。後念生流流至於滅。生滅二流故云流",
    "T35n1733_004:0178c07": "流。未得治道已前無暫停止故云無絕",
    "T35n1733_004:0178c08": "已。二流各無等不相知也。三依風故有二",
    "T35n1733_004:0178c09": "義。一依風得流。喻藏識因相義。謂依惑業",
    "T35n1733_004:0178c10": "風熏習種子而漂流故。此約因相辨。二依",
    "T35n1733_004:0178c11": "風起浪。楞伽云。藏識海常住。境界風所動。",
    "T35n1733_004:0178c12": "種種諸識浪。騰躍而轉生。唯識第三云。又如",
    "T35n1733_004:0178c13": "瀑流雖風等擊起諸波浪而流不斷。此識",
    "T35n1733_004:0178c14": "亦爾。雖遇眾緣起眼等識而恒相續。此中",
    "T35n1733_004:0178c15": "一風吹故流。二由水故流。故云流流。互依",
    "T35n1733_004:0178c16": "無性各不相知。或種子流及所依識流等。雖",
    "T35n1733_004:0178c17": "不相知而有流。上文業不知心准之。四",
    "T35n1733_004:0178c18": "依地高下故流。喻本識果相義。依種種受",
    "T35n1733_004:0178c19": "生地報故流。人天處為高。惡道處為下。此",
    "T35n1733_004:0178c20": "約果相。此中心與報為二。無性故不相知。",
    "T35n1733_004:0178c21": "上報不知受等准之。或帶物而流。故唯",
    "T35n1733_004:0178c22": "識云。又如瀑流漂水上下魚草等物隨經",
    "T35n1733_004:0178c23": "不捨。此識亦爾。與內習氣外觸等法恒相",
    "T35n1733_004:0178c24": "隨轉也。第二燈焰喻成依者有三義一生",
    "T35n1733_004:0178c25": "識義。二互為因果義。三執受義。初生識者如",
    "T35n1733_004:0178c26": "依前焰燒炷故後焰得生。明照前境但一",
    "T35n1733_004:0178c27": "念故不暫停。六識亦爾。名言等依本種子",
    "T35n1733_004:0178c28": "識故能生後識照於境界。前滅後生間無",
    "T35n1733_004:0178c29": "暫停。此中以本識如爐油識中諸種子如",
    "T35n1733_004:0179a01": "燈炷。所生現行六識如炎無體速滅故不相",
    "T35n1733_004:0179a02": "知。二俱不相知者古人云。炎爐為二。炷油為",
    "T35n1733_004:0179a03": "二。四法和合而生各不相知。此恐無理。文",
    "T35n1733_004:0179a04": "意似取前焰後焰為二。由速滅不住無體",
    "T35n1733_004:0179a05": "可以相知。六識依本無體亦爾。心不知受",
    "T35n1733_004:0179a06": "等准之。二同時互為因果義。如攝論第二",
    "T35n1733_004:0179a07": "云。論曰。譬如燈光與燈炷生及燒燃一時",
    "T35n1733_004:0179a08": "更互為因。釋曰。由炷體依止能生光炎",
    "T35n1733_004:0179a09": "故。炷是光炎生因。光炎則此生剎那中由",
    "T35n1733_004:0179a10": "能燒燃炷。光炎則為炷燒燃因(乃至云云)。論曰。應",
    "T35n1733_004:0179a11": "知本識與能熏習更互為因。其義亦爾。如",
    "T35n1733_004:0179a12": "識為染污法因。染污法為識因。釋曰。此阿",
    "T35n1733_004:0179a13": "梨耶識為種子生因。若無此識三業生滅",
    "T35n1733_004:0179a14": "無可依處。如體謝滅功能亦爾。故由此識",
    "T35n1733_004:0179a15": "諸法體生。功能亦立。是故本識為彼生因。彼",
    "T35n1733_004:0179a16": "法亦爾。若彼法無此識。起在現在無有道",
    "T35n1733_004:0179a17": "理轉後異前此變異是彼法果。解云。此中前",
    "T35n1733_004:0179a18": "念炎炷同一剎那更互生燒。各有因果亦同",
    "T35n1733_004:0179a19": "時謝滅。後炎亦爾故云炎炎。未至治際此",
    "T35n1733_004:0179a20": "法恒起。故不暫停。以二因二果不俱故不",
    "T35n1733_004:0179a21": "相知。一因一果無二故無可知。又亦能燒",
    "T35n1733_004:0179a22": "炷之炎及炷所生之炎故云炎炎。以生理",
    "T35n1733_004:0179a23": "不停故則是燒。燒理亦爾故云不暫停。不",
    "T35n1733_004:0179a24": "相知如上。此中互為因果義略作二重。各",
    "T35n1733_004:0179a25": "有三門。一護過。二顯德。三示過。如問答",
    "T35n1733_004:0179a26": "中(云云)。三執受義者。此中明燈有二功能。一",
    "T35n1733_004:0179a27": "內燒炷燋。二外發光照。喻此本識有內外",
    "T35n1733_004:0179a28": "執持。瑜伽云。此識執受有二。一內執受種",
    "T35n1733_004:0179a29": "及五根身。二外執受器世間。猶如燈炎內",
    "T35n1733_004:0179b01": "執膏炷外發光明。此之謂也。此內外二故",
    "T35n1733_004:0179b02": "云炎炎。恒執無間故云不停。內外為二。以",
    "T35n1733_004:0179b03": "無性故不相知也。第三風喻熏習義者。此",
    "T35n1733_004:0179b04": "中風有二義。一有力能動他。喻轉識能熏",
    "T35n1733_004:0179b05": "成種子等。二無體義。謂此風不能自現動",
    "T35n1733_004:0179b06": "相。要吹物令動方知風相。此動乃是物動故",
    "T35n1733_004:0179b07": "知風無自體。諸能熏法不能自成種子。要",
    "T35n1733_004:0179b08": "熏本識成種子已方顯能熏。此種乃是識",
    "T35n1733_004:0179b09": "種。故知能熏無性。二俱不相知者風物為二。",
    "T35n1733_004:0179b10": "依物之動則風無性。隨風之物物無自性。",
    "T35n1733_004:0179b11": "亦二無二有不俱。一無一有無能所。故各不",
    "T35n1733_004:0179b12": "知也。識中亦爾准之。故云諸法亦如是。第",
    "T35n1733_004:0179b13": "四地喻相依持義。如地輪依水輪水輪依",
    "T35n1733_004:0179b14": "風輪風輪依虛空虛空無所依。心義亦爾。",
    "T35n1733_004:0179b15": "境界依妄心妄心依本識本識依淨心淨",
    "T35n1733_004:0179b16": "心無所依。又釋現行依種子種子依本識",
    "T35n1733_004:0179b17": "本識依真如真如無所依。不知者空與風",
    "T35n1733_004:0179b18": "為依。自無體故不知風。風與水為依自依",
    "T35n1733_004:0179b19": "空故無力能知水。水望地亦爾。識中亦准",
    "T35n1733_004:0179b20": "之。上來答後遮救難竟。第二答前本難中",
    "T35n1733_004:0179b21": "五偈分二。初二正答前難。後三便顯觀門。",
    "T35n1733_004:0179b22": "前中難云。心性既一。云何能生種種果報。今",
    "T35n1733_004:0179b23": "答以隨諸轉識熏習故生。非是一心自作",
    "T35n1733_004:0179b24": "種種故云眼耳乃至因此轉眾苦。前或至善",
    "T35n1733_004:0179b25": "趣等五對皆約報辨。故通云眾苦也。此中",
    "T35n1733_004:0179b26": "眼等五識可知。心是本識有集起義故。意",
    "T35n1733_004:0179b27": "是末那有思量義故。情是識則第六是了別",
    "T35n1733_004:0179b28": "義故。此八各有根。五根可知。意為第六根。",
    "T35n1733_004:0179b29": "七八互為根。皆有生識義。是故云情根。因",
    "T35n1733_004:0179c01": "此能所熏和合轉眾苦。疑云既隨熏轉眾",
    "T35n1733_004:0179c02": "苦即是成多心。云何仍說唯一心耶。答云",
    "T35n1733_004:0179c03": "此能熏諸法若是實可使隨熏失一心。眾",
    "T35n1733_004:0179c04": "苦既虛假故得一心實不轉疑云若實不轉",
    "T35n1733_004:0179c05": "云何前言隨熏轉眾苦。答云但示現轉非",
    "T35n1733_004:0179c06": "是實轉。疑云於法性若有此示現亦得相",
    "T35n1733_004:0179c07": "違。答云但隨他有示現。於彼法中無此示",
    "T35n1733_004:0179c08": "也。何以無者以示現無所有故。此偈中上",
    "T35n1733_004:0179c09": "半明不染而染。下半明染而不染。下三偈便",
    "T35n1733_004:0179c10": "明三無性觀。初一遍計無相觀。謂上八識等。",
    "T35n1733_004:0179c11": "約執但是虛妄都無所有故云也。次一明",
    "T35n1733_004:0179c12": "依他無生觀初句觀。方便尋思等。次句觀境",
    "T35n1733_004:0179c13": "有者是前眼耳等。無所有者以眾緣無性故",
    "T35n1733_004:0179c14": "空也。次句正觀以見無所有理故云不倒",
    "T35n1733_004:0179c15": "也。下句釋云。以得見法之眼不雜無明故",
    "T35n1733_004:0179c16": "云淨也。後一明真實無性性觀。於中虛妄",
    "T35n1733_004:0179c17": "是所執性。非妄是無相性。實是無生性。不實",
    "T35n1733_004:0179c18": "是依他性。二觀若成是出世間。二觀若無是",
    "T35n1733_004:0179c19": "世間。約觀智說。此等有無相待不實。故云",
    "T35n1733_004:0179c20": "但有假言說。有無俱亡方入無性性觀也。",
    "T35n1733_004:0179c21": "此應廣說三性二性等觀約解約行分之。",
    "T35n1733_004:0179c22": "第二教化甚深何故來者。前明攝心入",
    "T35n1733_004:0179c23": "理。此辨後智救生。財是法財故也。於中先",
    "T35n1733_004:0179c24": "問後答。此中問答似少不同准答取問。問",
    "T35n1733_004:0179c25": "中應云。如來既十隨教化。云何復說眾生則",
    "T35n1733_004:0179c26": "非眾生。答中明身命等皆空故。是十隨教",
    "T35n1733_004:0179c27": "化則非教化。以眾生非眾生教化亦非教",
    "T35n1733_004:0179c28": "化。此有何失。又准問取答。難意云。如覺首",
    "T35n1733_004:0179c29": "所說。眾生既空。云何教化。教化之時若如聖",
    "T35n1733_004:0180a01": "智稱理見空。則不成化。若同凡執橫計",
    "T35n1733_004:0180a02": "為有。即不能化。此是有無相違難。答意眾",
    "T35n1733_004:0180a03": "生是空空是眾生。大品云。非以空色故名",
    "T35n1733_004:0180a04": "色空但以色即是空空即是色。解云。以",
    "T35n1733_004:0180a05": "即色之空方是真空非斷空故此非凡智",
    "T35n1733_004:0180a06": "境也。則為如此眾生以如此十隨說如",
    "T35n1733_004:0180a07": "此法門。方為真教化。難問中二。初一句舉",
    "T35n1733_004:0180a08": "正義。二云何下顯相違。於中古人將隨身",
    "T35n1733_004:0180a09": "是總。今初一是總餘十是別。初一是發心時",
    "T35n1733_004:0180a10": "得道時等。論云。難處生者待時故。二隨其",
    "T35n1733_004:0180a11": "報命。或長時或短時應受化故。則於彼時",
    "T35n1733_004:0180a12": "而教化之。三隨其所受身時。如待得人身",
    "T35n1733_004:0180a13": "方教化等。四隨所作行業時。如待作惡行",
    "T35n1733_004:0180a14": "方得法忍。如淨諸業障經說善行等准之。",
    "T35n1733_004:0180a15": "五隨當起何欲樂而受化時。六隨起何誓",
    "T35n1733_004:0180a16": "願而受化時。七隨起何意念何事時。八",
    "T35n1733_004:0180a17": "隨起何方便而欲造修時。九隨起何思",
    "T35n1733_004:0180a18": "惟照察時。十隨起何籌量計度時。十一隨",
    "T35n1733_004:0180a19": "起何等見應受化故。如來爾時則便化",
    "T35n1733_004:0180a20": "之。既如此隨機屈曲教化。而說眾生則非",
    "T35n1733_004:0180a21": "眾生。其理安在。第二答中二。初一偈讚德勸",
    "T35n1733_004:0180a22": "聽。上半歎文殊德以智中不雜無明故",
    "T35n1733_004:0180a23": "云明智。能照唯心之理故云境界。何故恒",
    "T35n1733_004:0180a24": "照此境者以常樂寂滅行故。後九偈中二。",
    "T35n1733_004:0180a25": "初七正答前問。後二遮難重答。前中隨時一",
    "T35n1733_004:0180a26": "問無答。以總不離別故。初三偈答隨身一",
    "T35n1733_004:0180a27": "問。次二答隨命一問。次一答隨行一問。後",
    "T35n1733_004:0180a28": "一通答餘七問。初中先二明人空。初一昔來",
    "T35n1733_004:0180a29": "謂我在身中故。今明身無我亦無。則以界",
    "T35n1733_004:0180b01": "分別觀觀是身不可得故。則達所執身中",
    "T35n1733_004:0180b02": "我有即是無也。次一昔來謂身依止於我。",
    "T35n1733_004:0180b03": "今明我無身亦無。則尋能依身分觀所依",
    "T35n1733_004:0180b04": "之我不可得故則於身不著也。次一以內",
    "T35n1733_004:0180b05": "類外明法無我。於中初二句標次一句釋",
    "T35n1733_004:0180b06": "下句益。如此隨身則非隨故。不異眾生",
    "T35n1733_004:0180b07": "則非眾生。是故無失也。就答隨命二偈中。",
    "T35n1733_004:0180b08": "初一觀境後一觀智。前中身謂名色則果報",
    "T35n1733_004:0180b09": "身。命謂正受生識則是本識。本識與身從始",
    "T35n1733_004:0180b10": "至終更互因果和合無二。喻說可知。此互為",
    "T35n1733_004:0180b11": "因果非二乘愚夫亂識境。故言不可知。此義",
    "T35n1733_004:0180b12": "誰能知。以智者能觀察故則佛菩薩法如智",
    "T35n1733_004:0180b13": "也。所以得知身命更互為因緣者。以分別",
    "T35n1733_004:0180b14": "依他無常法更互為因故有身命。以常住法",
    "T35n1733_004:0180b15": "不成因故既云無常。即有非有各無自性",
    "T35n1733_004:0180b16": "故云空無我。及離增益損減等一切相。就",
    "T35n1733_004:0180b17": "答隨行一偈中。由本識與意識諸熏習法",
    "T35n1733_004:0180b18": "更互為因故。業功能生非有人法等故云",
    "T35n1733_004:0180b19": "無我猶如夢。非唯業行獨絕二我。業所得",
    "T35n1733_004:0180b20": "報我性亦寂故。其因果似前後異。無我義",
    "T35n1733_004:0180b21": "同曾無異也。次一偈答後七問。以隨欲樂等",
    "T35n1733_004:0180b22": "七皆是心數。依心王不自在故。故舉心王",
    "T35n1733_004:0180b23": "總收通答。故云唯以心為主故。又釋。一切",
    "T35n1733_004:0180b24": "世間法唯是自心變異所作心為其本故云",
    "T35n1733_004:0180b25": "主也。然愚夫不了唯心義故。妄隨分別",
    "T35n1733_004:0180b26": "起此欲樂等七種心念。以皆取相故悉是顛",
    "T35n1733_004:0180b27": "倒。是顛倒故則空無所有。是故隨之則非",
    "T35n1733_004:0180b28": "隨也。下釋遮難。恐有難言。若眾生如此則",
    "T35n1733_004:0180b29": "空自是法門。隨亦爾者何須更化。釋云。以",
    "T35n1733_004:0180c01": "不能解諸法則是無二故。是故化之。又更",
    "T35n1733_004:0180c02": "難云。則此不解真實之眾生豈不則是空",
    "T35n1733_004:0180c03": "耶。釋云。以從緣起故非無。速滅不住故非",
    "T35n1733_004:0180c04": "有。此二不二是眾生故云無異相。是故得",
    "T35n1733_004:0180c05": "教化。前偈明須化。後偈明成化。第三業",
    "T35n1733_004:0180c06": "果甚深內先難後明。難中二。先舉法正難。後",
    "T35n1733_004:0180c07": "然法性下遮救重難。此中難意。若四大中無",
    "T35n1733_004:0180c08": "我者誰作善惡。誰能受報。此中執有作用",
    "T35n1733_004:0180c09": "應有作者。是以用徵體難。設小乘救言。雖",
    "T35n1733_004:0180c10": "無我人作者然有善惡因果法故得如此",
    "T35n1733_004:0180c11": "也。猶是法執。故重難云。然於法性無善無",
    "T35n1733_004:0180c12": "惡。此顯法空。既於法性空無善惡。若無",
    "T35n1733_004:0180c13": "作者更因何法而有業果。故知有我。我既",
    "T35n1733_004:0180c14": "實有無我之理安在。難意如此。前中二。先",
    "T35n1733_004:0180c15": "一句舉正義。下顯相違。於中五對十句。初",
    "T35n1733_004:0180c16": "一約受報計有受者。二約作業計有作者。",
    "T35n1733_004:0180c17": "三約報中差別。內約行外約身。若無作業",
    "T35n1733_004:0180c18": "者何因有此別。四約多少報。如經中說。能",
    "T35n1733_004:0180c19": "作多業受報亦多。少亦爾。故知有我。上",
    "T35n1733_004:0180c20": "約生報。五約現後報。下遮救難可知。亦是",
    "T35n1733_004:0180c21": "覆却重徵。第二答中。何故寶首答者。謂事中",
    "T35n1733_004:0180c22": "顯理得可貴多寶。於中有二。初一偈法",
    "T35n1733_004:0180c23": "說。下九喻況。前中二義。一舉義正答。二引",
    "T35n1733_004:0180c24": "佛證說。非已能知。初中上二句明業果",
    "T35n1733_004:0180c25": "不壞。下一句明無作者。謂隨其所作諸差",
    "T35n1733_004:0180c26": "別業熏於本識。本識依他變似其業所起果",
    "T35n1733_004:0180c27": "報。故有多報等種種不同。但是諸識緣起",
    "T35n1733_004:0180c28": "互相集成無自性故得有業果。實非四大",
    "T35n1733_004:0180c29": "中別有人我能作業受果故云造者無有",
    "T35n1733_004:0181a01": "也。此則由無性理故法性無善惡。由無性",
    "T35n1733_004:0181a02": "故成因果故有業果差別。此但有無性之",
    "T35n1733_004:0181a03": "因果。何關有我人。故云四大中非我等也。",
    "T35n1733_004:0181a04": "如此正法理數決定。三世諸佛之所同說",
    "T35n1733_004:0181a05": "故云諸佛說也。楞伽第一云。我常說空法。",
    "T35n1733_004:0181a06": "遠離於斷常。生死猶如夢。而彼業不失。此",
    "T35n1733_004:0181a07": "之謂也。下九喻中皆有二義。謂業果歷然而",
    "T35n1733_004:0181a08": "無所有故成喻也。一明依他離性喻。謂本",
    "T35n1733_004:0181a09": "識如鏡。隨熏所現業果如像。此是依他義。",
    "T35n1733_004:0181a10": "內外無所有者明離自性義。此有三重四",
    "T35n1733_004:0181a11": "句。一約像。謂無質不現故。內無所有非",
    "T35n1733_004:0181a12": "鏡無現故外無所有。由是一像故俱無所",
    "T35n1733_004:0181a13": "有。由是像故俱非無所有。以凡是像義必",
    "T35n1733_004:0181a14": "由內外方得現故。二約質。謂面南像北故",
    "T35n1733_004:0181a15": "質內無所有。由如面而現故質外無所有。",
    "T35n1733_004:0181a16": "俱不俱可知。三約鏡。謂鏡鐵堅密間無空",
    "T35n1733_004:0181a17": "處。不受物故像非內也。凡欲觀像者皆臨",
    "T35n1733_004:0181a18": "鏡觀之。所以非外。俱不俱等准之。如此無",
    "T35n1733_004:0181a19": "所有而影像歷然。業如像性如鏡故云亦如",
    "T35n1733_004:0181a20": "是也。起信論云。二者因熏習鏡。謂一切世間",
    "T35n1733_004:0181a21": "境界悉於中現。不出不入不失不壞。常住",
    "T35n1733_004:0181a22": "一心。以一切法則真實性故。此之謂也。第",
    "T35n1733_004:0181a23": "二明無知成因喻。謂本識如田。業等如種",
    "T35n1733_004:0181a24": "子。多類種子同一本識故各無自體可得相",
    "T35n1733_004:0181a25": "知。然識功能不失壞故而能為因。如純淨",
    "T35n1733_004:0181a26": "土得雨生草。此多草種於彼土中求各各",
    "T35n1733_004:0181a27": "性皆不可得而能為因。縱深掘地所得之土",
    "T35n1733_004:0181a28": "得雨生草。草種同土雖多年不失。此亦",
    "T35n1733_004:0181a29": "爾經云。業雖經百劫而終無失壞。遇眾緣",
    "T35n1733_004:0181b01": "合時要當酬彼果。故云業性亦如是也。又",
    "T35n1733_004:0181b02": "水土為疎緣。種子為親因。各全奪有無故。",
    "T35n1733_004:0181b03": "是故不相知。識中准此知之。第三因能現",
    "T35n1733_004:0181b04": "果喻。謂業性如幻師現果如幻色。雖似有",
    "T35n1733_004:0181b05": "而非有故也。第四果法無念喻。謂由咽喉等",
    "T35n1733_004:0181b06": "因緣和合出聲。實無我能。但從名言熏習",
    "T35n1733_004:0181b07": "生似於言說。如木人出聲無自念云我能",
    "T35n1733_004:0181b08": "出聲及非我出聲之二念也。又木如藏",
    "T35n1733_004:0181b09": "性。匠如妄想業等。木人如眾生報相。故無",
    "T35n1733_004:0181b10": "我非我也。第五因體無雜喻。謂鳥在[穀-禾+卵]時",
    "T35n1733_004:0181b11": "未辨音相。出[穀-禾+卵]隨類方有異音。口業種子",
    "T35n1733_004:0181b12": "在本識中同無記性。無若干相。至受生處",
    "T35n1733_004:0181b13": "報熟之時能出眾聲。又功能生果不同如鳥",
    "T35n1733_004:0181b14": "出[穀-禾+卵]。業體性空無別如鳥在[穀-禾+卵]。此乃喻是",
    "T35n1733_004:0181b15": "前後。約法同時。第六現果無來喻。謂如父",
    "T35n1733_004:0181b16": "母為緣受生識有煩惱業等種子為因。此",
    "T35n1733_004:0181b17": "識與赤白和合時名因緣會則此名受生。",
    "T35n1733_004:0181b18": "無別來者雖無來去而報漸長不妨諸",
    "T35n1733_004:0181b19": "根各別。業亦爾。思動身等造業。無別來處。",
    "T35n1733_004:0181b20": "後若熟時感報差別。第七苦報無本喻。謂以",
    "T35n1733_004:0181b21": "惡業熏自心故令心變作種種苦具。還自",
    "T35n1733_004:0181b22": "惱害。然彼苦具雖外無來處。然惱害事不",
    "T35n1733_004:0181b23": "壞。業亦如是。雖無自性然感報不滅故",
    "T35n1733_004:0181b24": "云業性亦如是也。第八勝果無根喻。謂善業",
    "T35n1733_004:0181b25": "熏心心幻現果亦無根本。小乘說輪王滅",
    "T35n1733_004:0181b26": "後七寶貯在鐵圍山中。後聖王出七寶還復",
    "T35n1733_004:0181b27": "現於王前。今此不爾。但由業熏自心變現。",
    "T35n1733_004:0181b28": "無別寶體使之來去。業性亦爾。論云。善惡",
    "T35n1733_004:0181b29": "熏於心。何故異心說。第九有無同性喻。謂",
    "T35n1733_004:0181c01": "有流業未得果。及治道前為本識攝持功",
    "T35n1733_004:0181c02": "能不滅。名為成。至其得果及得治道時。",
    "T35n1733_004:0181c03": "業功能盡。名為敗。尋其成時無所從來。",
    "T35n1733_004:0181c04": "求其敗時亦無所趣。此竝不壞世間說第",
    "T35n1733_004:0181c05": "一義也。第四佛說法甚深。初難中二。先舉",
    "T35n1733_004:0181c06": "法正難。後遮救重難。前中二。初舉正義。二",
    "T35n1733_004:0181c07": "正設難。謂十種相違。一法是一味真如也。難",
    "T35n1733_004:0181c08": "意云。所覺既一設教種種。義若非一可使",
    "T35n1733_004:0181c09": "隨言竝實。即乖一味應失所證。義若一味",
    "T35n1733_004:0181c10": "而不隨言即諸教種種皆應虛妄。此是教義",
    "T35n1733_004:0181c11": "相違難。彼若救言。我此所證一味理中具多",
    "T35n1733_004:0181c12": "德故。是故諸教各顯一德故不相違。為遮",
    "T35n1733_004:0181c13": "此救故重難云。而於法性中分別推求如",
    "T35n1733_004:0181c14": "此多種實不可得。不可得故教便乖義。又",
    "T35n1733_004:0181c15": "釋此是體用相違難。謂覺一法是體。應機",
    "T35n1733_004:0181c16": "現多是用。若以體從用應乖失一法。若用",
    "T35n1733_004:0181c17": "同體種種便虛。若言一法之內有種種故",
    "T35n1733_004:0181c18": "不相違者。而法性中求種種不可得故不",
    "T35n1733_004:0181c19": "成救也。十句中。初一總餘九別。一教聲普",
    "T35n1733_004:0181c20": "遍。二教力攝生。三聲聲差別(已上口業)四身業。五",
    "T35n1733_004:0181c21": "意業。六身用。七依報。八嚴土。九分齊。若具",
    "T35n1733_004:0181c22": "說應一一句初皆云唯覺一法云何無量也。",
    "T35n1733_004:0181c23": "答中德首答者顯法理德深故。於中二。初一",
    "T35n1733_004:0181c24": "偈歎問略答。答意云以一味法界是無分別",
    "T35n1733_004:0181c25": "義非是一數之一。是故隨緣成多而不異",
    "T35n1733_004:0181c26": "一味。一味湛然而不礙種種。此二無二。是故",
    "T35n1733_004:0181c27": "諸教竝實而一味理存。如此無礙。是故名為",
    "T35n1733_004:0181c28": "甚深微妙義也。又釋。此不異多之一。是如",
    "T35n1733_004:0181c29": "來所覺。不異一之多。是如來所說。是故一為",
    "T35n1733_004:0182a01": "甚深。以不異多故。多亦爾。反上可知。故",
    "T35n1733_004:0182a02": "云甚深妙義。求功德者以知一起多堪攝",
    "T35n1733_004:0182a03": "生故。求此一得。又知多歸一堪證理故。",
    "T35n1733_004:0182a04": "求此多得故名智者也。下半偈德首自顯",
    "T35n1733_004:0182a05": "約法為名也。此中九喻竝顯不改一無分",
    "T35n1733_004:0182a06": "別而成事差別。一明法能荷載萬機喻。二",
    "T35n1733_004:0182a07": "緣滅眾惑喻。三入器無變喻。謂如法界勝",
    "T35n1733_004:0182a08": "流義等。四拂動諸根開覺喻。謂熏成種子",
    "T35n1733_004:0182a09": "動令厭求也。五應欲隨潤喻。龍如佛身雷",
    "T35n1733_004:0182a10": "如梵音雨如正教無分別故不異一也。六",
    "T35n1733_004:0182a11": "緣生眾德喻。謂依淨法界成修生諸行等。",
    "T35n1733_004:0182a12": "七無垢照機喻。八應機無往喻。九隨緣不變",
    "T35n1733_004:0182a13": "喻。此上諸門皆不異一。無分別而現多種",
    "T35n1733_004:0182a14": "利益事。如梵應大千喻如說無量也。身",
    "T35n1733_004:0182a15": "無異喻一味常存也。餘門竝准。第五福田",
    "T35n1733_004:0182a16": "甚深難中。初正難後遮救重難。難意上既云",
    "T35n1733_004:0182a17": "佛德無異。則應設施得果不殊。如何今見",
    "T35n1733_004:0182a18": "得報差別。此是緣果相違難。恐彼救言。佛田",
    "T35n1733_004:0182a19": "雖一若人於佛興上妙供。佛於此人生親",
    "T35n1733_004:0182a20": "愛念。故得勝報。弊惡返之。為遮此救故後",
    "T35n1733_004:0182a21": "云如來平等無有怨親。此是三念處法也。",
    "T35n1733_004:0182a22": "正難中初舉正義後顯相違。於中初句總",
    "T35n1733_004:0182a23": "十句別釋上總中不同之言。一色相好醜。二",
    "T35n1733_004:0182a24": "人中四姓及五種姓等。三如貴而非富富",
    "T35n1733_004:0182a25": "非貴等四句是家。四眼等根具闕好惡及根",
    "T35n1733_004:0182a26": "機利鈍等。五生財金粟等。六等一布施有",
    "T35n1733_004:0182a27": "得奇特財物。如樹提伽白疊以釘入地七",
    "T35n1733_004:0182a28": "寸不穿等。七眷屬善惡等。八既各卑己行",
    "T35n1733_004:0182a29": "施。應同得自在。今乃有。或於一人得自",
    "T35n1733_004:0182b01": "在餘處不得等。各有分齊。階降不同。九福",
    "T35n1733_004:0182b02": "德多少。十智慧淺深遮救可知。答中目首者",
    "T35n1733_004:0182b03": "見此法明白故。答意凡施佛由二因。一由",
    "T35n1733_004:0182b04": "施者用心不等故。遂令得報千差。如溫室",
    "T35n1733_004:0182b05": "經說。皆由用心不等故。二由佛大悲不思",
    "T35n1733_004:0182b06": "議故。究竟皆悉令得解脫故。大悲經第二",
    "T35n1733_004:0182b07": "云。下至畜生能念佛者。悉得最上涅槃盡",
    "T35n1733_004:0182b08": "煩惱際。況于人等。又如下性起見聞之益",
    "T35n1733_004:0182b09": "等。是故偈中眾生故有異。是初義也。能燒",
    "T35n1733_004:0182b10": "一切有是後義也。此二無二。同一報故不相",
    "T35n1733_004:0182b11": "違也。引十喻示。一緣能現果喻。二應機隨",
    "T35n1733_004:0182b12": "解喻。三善巧隨順喻。四應感令喜喻。五物",
    "T35n1733_004:0182b13": "感現形喻。六善除惑障喻。七殄滅智障喻。",
    "T35n1733_004:0182b14": "八悲情普被喻。九動令生厭喻。謂不令堅",
    "T35n1733_004:0182b15": "樂也。十焚燒盡滅喻。謂令得涅槃也。第",
    "T35n1733_004:0182b16": "六正教甚深難中三。初舉教力。二為知下舉",
    "T35n1733_004:0182b17": "行力。於中十法分三。初總知五蘊。二知三",
    "T35n1733_004:0182b18": "界染淨報別。三知癡愛是報緣。三若知下",
    "T35n1733_004:0182b19": "以行難教顯教無力。難意為因教法斷",
    "T35n1733_004:0182b20": "惑。為因勤觀諸法斷惑。若因教能斷則",
    "T35n1733_004:0182b21": "不須精進。若因勤行能斷則教無增損。謂",
    "T35n1733_004:0182b22": "此教法於德不增於惑不損。又釋得教不",
    "T35n1733_004:0182b23": "增失教不損。以無用故。此是教力相違難。",
    "T35n1733_004:0182b24": "答意以教是精進之緣勤觀扶教方能斷",
    "T35n1733_004:0182b25": "惑。是故速出。教有勝力懈怠乖教則無教",
    "T35n1733_004:0182b26": "力。是故難脫也。難者以行力奪教力。答者",
    "T35n1733_004:0182b27": "顯行由教力故也。以應教離懈怠故。進",
    "T35n1733_004:0182b28": "首答之。偈中三。初一勸聽總說開二章門。",
    "T35n1733_004:0182b29": "次一偈辨精進順教釋速出門。三有八偈",
    "T35n1733_004:0182c01": "明懈怠違教釋難脫門。一多聞懈怠喻。是",
    "T35n1733_004:0182c02": "人先已小聞尚不能領悟。如小火也。今更",
    "T35n1733_004:0182c03": "強求廣多聞誦。如濕薪也。以新舊俱失都",
    "T35n1733_004:0182c04": "無成益故為懈怠。又此人欲以少時頓學",
    "T35n1733_004:0182c05": "多法。學既不成遂成懈怠。二無力懈怠喻。",
    "T35n1733_004:0182c06": "是人薄福少心力。復數廢習。無所成故為",
    "T35n1733_004:0182c07": "懈怠也。又此人雖亦多時然數間斷。故業",
    "T35n1733_004:0182c08": "不成名懈怠也。三偏修懈怠喻。是人背善",
    "T35n1733_004:0182c09": "知識偏於經卷求習聞慧。無所得故懈",
    "T35n1733_004:0182c10": "怠也。又此人雖無間斷。然闕緣故業亦不",
    "T35n1733_004:0182c11": "成。四倒修懈怠喻。是人聞說書持經卷便",
    "T35n1733_004:0182c12": "證解脫以不知別時意故。久而不得便生",
    "T35n1733_004:0182c13": "懈怠。又此人雖有外緣竝是錯學之人。妄",
    "T35n1733_004:0182c14": "取倒求。故顛墮也。五過求懈怠喻。是人不自",
    "T35n1733_004:0182c15": "知無聞慧。徑望總達一切佛法。既不能",
    "T35n1733_004:0182c16": "達便生懈怠。又此人雖外有良緣內因有",
    "T35n1733_004:0182c17": "闕。謂無信心手無持戒足。不攣定弓不",
    "T35n1733_004:0182c18": "茹智箭。云何能射煩惱大地。六少力懈怠",
    "T35n1733_004:0182c19": "喻。是人以剎那意識則望究盡佛法深海。",
    "T35n1733_004:0182c20": "既不得入。便生懈怠。又聞一念稱佛滅多",
    "T35n1733_004:0182c21": "重罪。但稱一句則休云我罪已滅等。七小",
    "T35n1733_004:0182c22": "治懈怠喻。是人聞佛教能滅煩惱火。則以小",
    "T35n1733_004:0182c23": "聞望盡滅之。久而不盡則謂佛教無用。",
    "T35n1733_004:0182c24": "併皆棄捨。故是懈怠。八無求出意喻。亦名執",
    "T35n1733_004:0182c25": "我慢高喻。是人聞說眾生則真如。以不解",
    "T35n1733_004:0182c26": "迷悟故。則云我既是真如則是已證得法",
    "T35n1733_004:0182c27": "界更何所修。則生懈怠故也。第七正行",
    "T35n1733_004:0182c28": "甚深難中三。初引佛語舉正義。二云何下",
    "T35n1733_004:0182c29": "設難顯違。於中初句總。次隨十種垢法是",
    "T35n1733_004:0183a01": "別。恒上心現行故不離心也。三心無所行",
    "T35n1733_004:0183a02": "等是結難反徵。謂雖聞正法無心依行而",
    "T35n1733_004:0183a03": "欲斷惑。故知佛說聞法能斷其義何在。又",
    "T35n1733_004:0183a04": "釋此是遮救重難。謂若救言。若依教行即能",
    "T35n1733_004:0183a05": "斷惑。故聞法能斷義還存者。今重難云。此",
    "T35n1733_004:0183a06": "依教行既是心有所行何能斷惑。若依道",
    "T35n1733_004:0183a07": "理。要須心無所行方能斷結故。是故聞法",
    "T35n1733_004:0183a08": "終不能斷。答意則此心無所行名如說行。",
    "T35n1733_004:0183a09": "故能斷結。若但唯聞實無斷義。可有聞而",
    "T35n1733_004:0183a10": "不行。無有行而不聞。故曰一切佛法以聞",
    "T35n1733_004:0183a11": "法為本故也。此與前正教甚深何別者。前",
    "T35n1733_004:0183a12": "以行徵教難。教力攝行答。謂若無教勤行",
    "T35n1733_004:0183a13": "不成故。此中以教徵行難。行能行教答。謂",
    "T35n1733_004:0183a14": "若不行多聞無用故。執教成行故。法首答",
    "T35n1733_004:0183a15": "也。十偈初一勸聽總答。非但積多聞者明",
    "T35n1733_004:0183a16": "多聞不是過患。但是唯也。以闕行為失故",
    "T35n1733_004:0183a17": "也。後九舉喻顯失。一不如說行喻。二隨",
    "T35n1733_004:0183a18": "說廢思喻。三計文迷行喻。四自謂非分",
    "T35n1733_004:0183a19": "喻。亦名耽文失行喻。五惡業障礙喻。六不",
    "T35n1733_004:0183a20": "解自說喻。七不見自義喻。謂前約教此約",
    "T35n1733_004:0183a21": "義。八廢正成助喻。謂如牛王目比丘誦八",
    "T35n1733_004:0183a22": "萬法聚永度多億眾得道。自身不免墮",
    "T35n1733_004:0183a23": "地獄等。九隱非現是喻。謂如調達善說",
    "T35n1733_004:0183a24": "法內懷朽爛等。又倚恃此說非分自高。返",
    "T35n1733_004:0183a25": "為所害等。問何故此中訶毀多聞。十住品",
    "T35n1733_004:0183a26": "中乃讚多聞。答為信中行劣恐滯文故。又",
    "T35n1733_004:0183a27": "是聞熏之初令成一心無倒聽聞故。十住已",
    "T35n1733_004:0183a28": "去行勝故。不滯著故。能廣利生故。第八",
    "T35n1733_004:0183a29": "助道甚深難中三。初舉正義。二何故下設難",
    "T35n1733_004:0183b01": "顯違。於中六度四等為十。此約行辨。若約",
    "T35n1733_004:0183b02": "位論則加方便等四為十。此中般若應是",
    "T35n1733_004:0183b03": "世間慧攝。不爾非難故。三此一一法下結",
    "T35n1733_004:0183b04": "難反徵。難意云智慧為眾行之主。何不唯",
    "T35n1733_004:0183b05": "讚此而歎餘行。餘行離慧皆不得菩提。何",
    "T35n1733_004:0183b06": "須讚之。此即以助徵正難。答意者以正助",
    "T35n1733_004:0183b07": "相資答。以能會助同正故。智首答之。十偈",
    "T35n1733_004:0183b08": "中分三。初一嘆問勸聽。次二偈開二章門。",
    "T35n1733_004:0183b09": "謂初偈明果非一行成正要待助資。後偈",
    "T35n1733_004:0183b10": "明眾生樂欲別。隨根故別讚。三釋二章。初",
    "T35n1733_004:0183b11": "三偈釋隨根別讚。又涅槃中於慳等人前",
    "T35n1733_004:0183b12": "不得讚施等者據根未熟。為將護故。此",
    "T35n1733_004:0183b13": "文約根熟故。餘亦爾。後四偈約法喻。釋初",
    "T35n1733_004:0183b14": "相須章門。施為攝他。戒為自攝。此二通為",
    "T35n1733_004:0183b15": "眾行之本。已修善根忍防不失。未生之善進",
    "T35n1733_004:0183b16": "故令生。又忍護外煩。進防內慢。故云防",
    "T35n1733_004:0183b17": "護。禪定伏除。智慧求斷。故云安穩。又禪攝",
    "T35n1733_004:0183b18": "外散。慧證真理。故云安穩。四等益生稱悅",
    "T35n1733_004:0183b19": "自意。故云安樂也。第九一乘甚深難中三。",
    "T35n1733_004:0183b20": "初舉正義。二設難顯違。三結難反徵。難意",
    "T35n1733_004:0183b21": "一切諸佛同修一乘。因行既同。得果應一。云",
    "T35n1733_004:0183b22": "何今見諸佛世界種種不同。乃至法住如是",
    "T35n1733_004:0183b23": "十種各各不同。無有不具如是一切差別",
    "T35n1733_004:0183b24": "佛法。而言唯以一乘。其義安在。此是以因",
    "T35n1733_004:0183b25": "徵果難。因同果亦同。亦是以果徵因難。",
    "T35n1733_004:0183b26": "謂果異因亦異。答意理實因同果無差別。但",
    "T35n1733_004:0183b27": "隨眾生感見差別。非是諸佛自有優劣。以",
    "T35n1733_004:0183b28": "明達一乘順相故。賢首答之。十偈分二。初",
    "T35n1733_004:0183b29": "二偈就實以明因果俱一。明上唯一乘得",
    "T35n1733_004:0183c01": "出也。於中先因一後果一。因中初半明所依",
    "T35n1733_004:0183c02": "法性一。下半能依行修一。果中初半所證法",
    "T35n1733_004:0183c03": "身一。下半修生勝德一。於中心是大定齊。次",
    "T35n1733_004:0183c04": "是大智齊。此二是內同。力無畏等是外化用",
    "T35n1733_004:0183c05": "齊。通論有三。初體同。次德齊。後用等。二有",
    "T35n1733_004:0183c06": "八偈。明以體從緣現有種種。明上世界等",
    "T35n1733_004:0183c07": "不同。是隨機見異。非佛有別。則展轉釋",
    "T35n1733_004:0183c08": "疑。於中初一明佛隨機現差別。二疑云何",
    "T35n1733_004:0183c09": "故現異。釋以眾生業異見差別故。三疑何以",
    "T35n1733_004:0183c10": "得知眾生俱依自業見異。釋以眾生既不",
    "T35n1733_004:0183c11": "見諸佛法身眾等故。明知是但見自心所",
    "T35n1733_004:0183c12": "現差別。非是佛體有若干也。此明報佛身",
    "T35n1733_004:0183c13": "土地前二乘俱不能見也。四疑真佛平等眾",
    "T35n1733_004:0183c14": "生不見。誰能見耶。釋本行廣淨等者得見故。",
    "T35n1733_004:0183c15": "此明地上菩薩見實報身土。五疑地前眾生",
    "T35n1733_004:0183c16": "既不得見。何由得入真。釋以佛力自在各",
    "T35n1733_004:0183c17": "令分見後還令入。六疑佛力既自在。何不",
    "T35n1733_004:0183c18": "則令眾生一種見耶。釋佛無憎愛。彼依自",
    "T35n1733_004:0183c19": "心故見差別。七疑云我今現見佛自差別。豈",
    "T35n1733_004:0183c20": "開我心。是故差別過在於佛。釋云若不唯",
    "T35n1733_004:0183c21": "汝心可如所責。既實是汝自心變現故非",
    "T35n1733_004:0183c22": "佛咎。八疑云若佛不自有差別現。何故有",
    "T35n1733_004:0183c23": "常見有不見等。釋云淨心器者自心感見。",
    "T35n1733_004:0183c24": "以佛是心法如是故也。第十佛境界甚深。上",
    "T35n1733_004:0183c25": "來文殊問多人。今多人問文殊。首伴互彰",
    "T35n1733_004:0183c26": "故。上論餘法餘菩薩說。今辨佛境界。同請",
    "T35n1733_004:0183c27": "文殊者久已成佛顯智深故。又文殊問皆以",
    "T35n1733_004:0183c28": "理反徵相違結難。今但諮請不敢難者為",
    "T35n1733_004:0183c29": "顯尊故長故眾首故。又此佛境界通二種。",
    "T35n1733_004:0184a01": "一所證境謂真俗等。二分齊境。謂依小乘三",
    "T35n1733_004:0184a02": "十四心以去是佛境也。若三乘十地滿後是佛",
    "T35n1733_004:0184a03": "境界也。若一乘十信滿後是佛境也。則如",
    "T35n1733_004:0184a04": "此辨在信中者是也。又三乘等不通因位。",
    "T35n1733_004:0184a05": "一乘因果同故。亦是普賢境界。餘義如性起",
    "T35n1733_004:0184a06": "說。文中二。先問後答。問中四。一總告。二結",
    "T35n1733_004:0184a07": "已說。三歎文殊。四正陳請十一句。初二問",
    "T35n1733_004:0184a08": "自利德體。次五問利他德用。次三問所益眾",
    "T35n1733_004:0184a09": "生。後一結其廣大。又初一是總果體也。二以",
    "T35n1733_004:0184a10": "因成果。問體證境因。三入處謂因圓果滿",
    "T35n1733_004:0184a11": "乘化普入世間等。四所度謂入世間辨所",
    "T35n1733_004:0184a12": "度生也。五辨知度生法之智。謂知法界法",
    "T35n1733_004:0184a13": "門之智。六所設法藥。七應機差別說。八明",
    "T35n1733_004:0184a14": "機入法。謂非染識所識也。九既非染識境。",
    "T35n1733_004:0184a15": "云何令得知。十既得知已照除何法。又釋",
    "T35n1733_004:0184a16": "此三問令所化如次得三慧益應知。十一",
    "T35n1733_004:0184a17": "總結佛境廣遍何處。答中十偈內第八一偈",
    "T35n1733_004:0184a18": "答八九二句。餘偈次第答餘九問。初偈答",
    "T35n1733_004:0184a19": "境界。上半舉所入法。此通二義。一齊者等",
    "T35n1733_004:0184a20": "也。謂齊等虛空即是真如為所緣境也。二",
    "T35n1733_004:0184a21": "齊者分齊也。謂齊法性真空已去是佛境。又",
    "T35n1733_004:0184a22": "上句深下句廣也。下半明眾生證入。言無所",
    "T35n1733_004:0184a23": "入者。以眾生則是法身故無更入。如常在",
    "T35n1733_004:0184a24": "虛空。豈得更言入虛空也。二答因者一他",
    "T35n1733_004:0184a25": "分因唯佛能分別。二自分因說不盡。以多劫",
    "T35n1733_004:0184a26": "修故。又多故說不盡。等佛故唯佛能分別。",
    "T35n1733_004:0184a27": "唯佛能分別顯深也。說不盡廣也。自餘者除",
    "T35n1733_004:0184a28": "佛以外餘人說不能盡也。三答入者。上半",
    "T35n1733_004:0184a29": "明隨緣。下半明不變。謂寂而常用故普入",
    "T35n1733_004:0184b01": "也。用而常寂故寂然也。和而不同故云不同",
    "T35n1733_004:0184b02": "世所見。正由能入故不同也。四答度者。謂",
    "T35n1733_004:0184b03": "入在世間作何等事。謂度眾生。上半舉度",
    "T35n1733_004:0184b04": "生。下半明度數。五答知度生法。之智。謂上",
    "T35n1733_004:0184b05": "半是能知。下半所知。六答法藥。謂初句明",
    "T35n1733_004:0184b06": "法體。次句法用。下半明用不異體故唯佛",
    "T35n1733_004:0184b07": "知也。具分別有二。一以無異法界隨機",
    "T35n1733_004:0184b08": "多說多故難知。若具分別唯佛知。二此多",
    "T35n1733_004:0184b09": "說則無異。無異則多說。此各不壞二門不",
    "T35n1733_004:0184b10": "礙即一。此難分折。若欲具分唯佛能知。七",
    "T35n1733_004:0184b11": "答知音說法智。上半所知。下半能知。謂雖",
    "T35n1733_004:0184b12": "了知眾生言音而以說法。然常無作故無",
    "T35n1733_004:0184b13": "分別。八答識中二句。初句不可議故言語",
    "T35n1733_004:0184b14": "道斷。非耳識等所識。下句不可思故心行",
    "T35n1733_004:0184b15": "處滅。非心思量也。又非染識亦非染心。",
    "T35n1733_004:0184b16": "如楞伽云取相名識不取相名智故。四",
    "T35n1733_004:0184b17": "依中不令依識也。九答決定知中二句。",
    "T35n1733_004:0184b18": "初句舉法。謂自性清淨如來藏法。下句示",
    "T35n1733_004:0184b19": "令決定知也。十答照中。上半照除煩惱障",
    "T35n1733_004:0184b20": "證寂滅涅槃。下半照除所知障得菩提平",
    "T35n1733_004:0184b21": "等行世間。又無明者無能照也。無所行者",
    "T35n1733_004:0184b22": "無所照也。平等行世間者絕能所而照",
    "T35n1733_004:0184b23": "故云平等行。行猶照也。十一答廣中。上",
    "T35n1733_004:0184b24": "半所知廣。下半能知廣。第二結通普見。",
    "T35n1733_004:0184b25": "明此則是一切處文殊共一切處覺首等",
    "T35n1733_004:0184b26": "說法。前品光照令見眾會。此中佛力令",
    "T35n1733_004:0184b27": "眾見所說法事。謂因果也。文有三。初辨此",
    "T35n1733_004:0184b28": "界。二顯東方。三類九方。初中三。先明佛加",
    "T35n1733_004:0184b29": "眾。二明所見十事。三如是下結。十中前五",
    "T35n1733_004:0184c01": "因。一行所軌法。二依法成行。三行非出世。",
    "T35n1733_004:0184c02": "四依身等起行。五隨根欲所樂而作行業。",
    "T35n1733_004:0184c03": "後五果中。一總。二依。三正報中持毀。四正中",
    "T35n1733_004:0184c04": "說法。五總結。又釋。初一是智首所說六度行",
    "T35n1733_004:0184c05": "法。二是寶首所說業性義。三是進首所說懈",
    "T35n1733_004:0184c06": "怠難脫義。亦是法首多聞過等。四是財首所",
    "T35n1733_004:0184c07": "說隨身隨行教化義。五是德首所說佛法一味",
    "T35n1733_004:0184c08": "隨根分多。亦是目首因一隨緣多等。六七",
    "T35n1733_004:0184c09": "八是覺首所說心性隨緣果報不同等。九十",
    "T35n1733_004:0184c10": "是賢首一乘文殊佛境可知。類餘方中。是",
    "T35n1733_004:0184c11": "前光覺品所辨者是也。",
    "T35n1733_004:0184c12": "淨行品第七",
    "T35n1733_004:0184c13": "釋此品四門同上。一釋名者。依梵本名",
    "T35n1733_004:0184c14": "圓淨行品。無性攝論中名清淨所行經。謂三",
    "T35n1733_004:0184c15": "業無過云清淨。心起願稱行。行順普法名",
    "T35n1733_004:0184c16": "圓。此持業釋。又淨是理。行是智。理智無礙",
    "T35n1733_004:0184c17": "為圓。依主釋也。又願是能淨。行是所淨。令",
    "T35n1733_004:0184c18": "行光潔。稱性名圓。以是普賢願行故也。",
    "T35n1733_004:0184c19": "又願無垢名淨。即願是行故云淨行。二",
    "T35n1733_004:0184c20": "來意者。前解次行。又前行次願。義次第故來。",
    "T35n1733_004:0184c21": "三宗者以願海為宗。但願有四種。一誓",
    "T35n1733_004:0184c22": "願謂行前要期等。二行願此有二種。一與行",
    "T35n1733_004:0184c23": "俱起。二但對事發願。則此是行以防心不",
    "T35n1733_004:0184c24": "散故。三行後願謂以行迴向願得菩提等。",
    "T35n1733_004:0184c25": "四自體無礙願謂大願究竟同法性海。任運",
    "T35n1733_004:0184c26": "成辨一切諸事。此中唯論行願。餘者義通可",
    "T35n1733_004:0184c27": "知。四釋文中二。先問後答。以對緣巧願",
    "T35n1733_004:0184c28": "非智不熟故。智首問也。顯事近而趣遠微",
    "T35n1733_004:0184c29": "妙難知故。文殊答也。問中相從為十一分",
    "T35n1733_004:0185a01": "二。初七明自分因行。後四明他分果行。前",
    "T35n1733_004:0185a02": "中二。初三明三業成福智。後四明福智之",
    "T35n1733_004:0185a03": "果。前中九種三業分三。初三離過是創修",
    "T35n1733_004:0185a04": "故。謂離三毒。次三成三行是次修故。謂一",
    "T35n1733_004:0185a05": "自得不失。二他不能動。三能攝得他故令",
    "T35n1733_004:0185a06": "讚也。後三顯三德是修終故。謂一福德。二",
    "T35n1733_004:0185a07": "斷德。三智德。皆以後釋前可知。二果中二。",
    "T35n1733_004:0185a08": "初明福果中十句。一依果勝。涅槃說。常生",
    "T35n1733_004:0185a09": "中國有佛法處。二種姓勝。地持論說。生於",
    "T35n1733_004:0185a10": "上族。三富而貴。是家勝。亦是如來家生。四身",
    "T35n1733_004:0185a11": "有善色。亦是諸根完具。五身有福相。亦是",
    "T35n1733_004:0185a12": "相好具足。六念定亦是勝。念亦是總持不忘。",
    "T35n1733_004:0185a13": "七慧觀亦是報生智。於法能解。八意趣謂向",
    "T35n1733_004:0185a14": "理等。九威德勝。亦是自在勝。謂情無怯懼。",
    "T35n1733_004:0185a15": "依智論菩薩別有四種無畏。一總持無畏。",
    "T35n1733_004:0185a16": "於法記持不懼忘失。二知根無畏。知根授",
    "T35n1733_004:0185a17": "法不懼差失。三決疑無畏。隨問能答不懼",
    "T35n1733_004:0185a18": "不堪。四答難無畏。有難皆通不懼屈滯。",
    "T35n1733_004:0185a19": "十常自開覺。亦是覺他。謂覺知生死。心生",
    "T35n1733_004:0185a20": "厭離。二明智果中九句。初二勝凡夫。次二",
    "T35n1733_004:0185a21": "勝二乘。五深故不可量。六功能廣故不可數。",
    "T35n1733_004:0185a22": "七離分別故情不能思。八體實故不可稱。",
    "T35n1733_004:0185a23": "九離言故不可說。第二因力成行中二。初一",
    "T35n1733_004:0185a24": "能成之力。二善知下所成諸行。前中八力。一",
    "T35n1733_004:0185a25": "因力者。如梁攝論云。多聞熏習與阿梨耶",
    "T35n1733_004:0185a26": "識中解性和合一切聖人以此為因。則是性",
    "T35n1733_004:0185a27": "習二種姓備故云具足。二現行勇意。是攝論",
    "T35n1733_004:0185a28": "中正思惟力也。謂思量是意義故。三巧便入",
    "T35n1733_004:0185a29": "法。亦是依思動身口而起行故云方便。四",
    "T35n1733_004:0185b01": "善友助成。是攝論善知識力也。五所觀現前",
    "T35n1733_004:0185b02": "引起觀智故。六機根已熟。堪為入法之器。",
    "T35n1733_004:0185b03": "又具信進等根。又是資糧善根當攝論福智",
    "T35n1733_004:0185b04": "二力也。七防心照理止觀俱行。八止觀熟",
    "T35n1733_004:0185b05": "已得深禪定。此上八種皆能成行滅惑得",
    "T35n1733_004:0185b06": "果之勝用。故同名力也。於初菩薩云何而",
    "T35n1733_004:0185b07": "得令彼具足。故為問也。第二成行者。謂依",
    "T35n1733_004:0185b08": "前諸力得成解行有三。初善解法相行",
    "T35n1733_004:0185b09": "有十法。一蘊。二界。三入。四緣起及三界三",
    "T35n1733_004:0185b10": "世。各善知差別而不可得等。二攝念入理。",
    "T35n1733_004:0185b11": "行亦十法。謂七覺三空照真理故。三廣修",
    "T35n1733_004:0185b12": "十度行可知。第二問勝進果行中四。一內",
    "T35n1733_004:0185b13": "謂具十勝德故。二外謂十王敬護故。三悲德",
    "T35n1733_004:0185b14": "普覆故。四智德獨超故。初中十力略作三門。",
    "T35n1733_004:0185b15": "一釋名。二出體。三建立(別作)。三悲德中九",
    "T35n1733_004:0185b16": "句。一作善友覆蔭。二救其現苦。三令其離",
    "T35n1733_004:0185b17": "怖。四為得樂之處。五炬除惑闇。六與大智",
    "T35n1733_004:0185b18": "明。七燈照現理。八引至方便道。九引至究",
    "T35n1733_004:0185b19": "竟處。又釋九句相從為四。初二句化生除",
    "T35n1733_004:0185b20": "障。謂覆蔭眾生令外惡不干名舍。在苦",
    "T35n1733_004:0185b21": "能拔為救。次二句化物生善。謂始為物歸",
    "T35n1733_004:0185b22": "終為趣向。次三句教生智慧。謂令解教法",
    "T35n1733_004:0185b23": "為炬。見理法為明。令知行法為燈。後二",
    "T35n1733_004:0185b24": "句導以起福。謂生福之始為導。成福之終",
    "T35n1733_004:0185b25": "為無上導。更別解如下第一迴向經中自釋。",
    "T35n1733_004:0185b26": "尋之具辨。四問智德獨出中七句。初第一",
    "T35n1733_004:0185b27": "者位過世間。二大者德體無待。三勝者行用",
    "T35n1733_004:0185b28": "殊勝。四上者下不能及。五無上者上無能",
    "T35n1733_004:0185b29": "過。六無等者餘無能等。七無等等者無等大",
    "T35n1733_004:0185c01": "聖自相等故云無等等也。又釋第一有二",
    "T35n1733_004:0185c02": "義。一大二勝故云第一。謂化德過人名大。",
    "T35n1733_004:0185c03": "自德過人名勝。大有二義。一上二無上故",
    "T35n1733_004:0185c04": "云大。勝有二義。一無等二無等等故云勝。",
    "T35n1733_004:0185c05": "第二答中二。先歎問二通答。前中多饒",
    "T35n1733_004:0185c06": "益是授因行。多安隱是令得果。此二標也。",
    "T35n1733_004:0185c07": "慧利釋初也。安樂釋後也。又釋初益成出",
    "T35n1733_004:0185c08": "世因果。後哀愍下令益人天因果。又佛地論",
    "T35n1733_004:0185c09": "第七云。令修善因名利益。令得樂果名",
    "T35n1733_004:0185c10": "安樂。又令離惡名利益。令其攝善名安",
    "T35n1733_004:0185c11": "樂。又拔其苦名利益。施與樂名安樂。此",
    "T35n1733_004:0185c12": "世他世世出世等應知亦爾。二通答中三。初",
    "T35n1733_004:0185c13": "標意答。二偈頌答。三結益相。初中二。先舉",
    "T35n1733_004:0185c14": "意總標。謂成熟身口意是以願淨三業也。",
    "T35n1733_004:0185c15": "能得下明所得益相。二於佛下釋成三業得",
    "T35n1733_004:0185c16": "妙功德。於中二。初明自分因行。於中三。初",
    "T35n1733_004:0185c17": "明意業勝德。二去來下明語業勝德。於中",
    "T35n1733_004:0185c18": "初總辨。二不捨眾生者明法輪應機。三明達",
    "T35n1733_004:0185c19": "實相者法輪應理。四斷惡者法輪離過。五具",
    "T35n1733_004:0185c20": "善者法輪具德滿。三色像下明身業勝德。第",
    "T35n1733_004:0185c21": "二勝進果行中初具種智。二於法無礙。三",
    "T35n1733_004:0185c22": "辨定德。佛為第一。簡異佛故云第二也。",
    "T35n1733_004:0185c23": "第二舉頌正答中二。初標起後正答。答中有",
    "T35n1733_004:0185c24": "一百四十願通答前諸問。何以爾者以一一",
    "T35n1733_004:0185c25": "願中皆有六義故。能隨事轉本所習防淨",
    "T35n1733_004:0185c26": "三業巧成菩薩二利行。體契普賢法具上",
    "T35n1733_004:0185c27": "諸益。是故通答彼諸問也。一轉捨事。二轉",
    "T35n1733_004:0185c28": "成法。三轉他令離過。四轉他令入法。五",
    "T35n1733_004:0185c29": "轉顯自過。六轉成自行。且約初一願作",
    "T35n1733_004:0186a01": "之。餘一一皆准知。謂初願轉所居事家。是",
    "T35n1733_004:0186a02": "轉捨事也。二願成所證空法。是轉成法也。",
    "T35n1733_004:0186a03": "如淨名經云畢竟空寂舍。斯之謂也。三願",
    "T35n1733_004:0186a04": "眾生離家難。是轉他令離過也。四入空法",
    "T35n1733_004:0186a05": "中。是轉他令入法也。五自雖居家由此發",
    "T35n1733_004:0186a06": "願。轉自見家之心不作世間家解故。令過",
    "T35n1733_004:0186a07": "患不入自心。是自轉離也。六既不見世家",
    "T35n1733_004:0186a08": "則見為法。悲念眾生令入此空法。是自轉",
    "T35n1733_004:0186a09": "成悲智行也。此六中前四當成以是要期誓",
    "T35n1733_004:0186a10": "願故。後二現就以是則行願故。所以有",
    "T35n1733_004:0186a11": "此六義者以凡一願上必有三義。一所依",
    "T35n1733_004:0186a12": "事。二所為眾生。三自智緣彼。此三皆有捨",
    "T35n1733_004:0186a13": "世事成法門之二故有六也。如此隨事防",
    "T35n1733_004:0186a14": "心不隨世法。常遊法理不失正觀。是其",
    "T35n1733_004:0186a15": "意也。又此下諸願中隨事逆順差別相從略",
    "T35n1733_004:0186a16": "辨十勢。一轉事入理勢。如初偈轉事家",
    "T35n1733_004:0186a17": "入空理等。二轉染成淨勢。如若得五欲是",
    "T35n1733_004:0186a18": "染功德具足是淨等。三相似類轉勢。如布施",
    "T35n1733_004:0186a19": "轉令悉捨一切心無著等。四轉因成果勢。",
    "T35n1733_004:0186a20": "如頂禮佛塔是行因得道無見頂是果等。",
    "T35n1733_004:0186a21": "五轉世同出世勢。如在房室等為世。",
    "T35n1733_004:0186a22": "賢聖地為出世。六轉依同正勢。如見城郭",
    "T35n1733_004:0186a23": "是依報也金剛身等是正報也。七轉偽歸真",
    "T35n1733_004:0186a24": "勢。如見仙人等。以仙非真脫故。轉向正",
    "T35n1733_004:0186a25": "真究竟解脫。八轉人同法勢。如見疾病人",
    "T35n1733_004:0186a26": "等。身空是法以知人病身則是真空法故何",
    "T35n1733_004:0186a27": "苦不脫。九轉境成行勢。如受著袈裟等。",
    "T35n1733_004:0186a28": "是境離三毒心歡喜是智斷二行也。十轉虛",
    "T35n1733_004:0186a29": "同實勢。如若在伎樂為虛法樂為實。餘偈",
    "T35n1733_004:0186b01": "皆各類知之耳。就此文中長分為十。初明",
    "T35n1733_004:0186b02": "菩薩在家時願。二從以信捨家下明創出家",
    "T35n1733_004:0186b03": "時願。三從受持淨戒下明既出家已受禁",
    "T35n1733_004:0186b04": "戒時願。四從若敷床座下明既具戒已修",
    "T35n1733_004:0186b05": "定慧行時願。以出家人三學是其正所修",
    "T35n1733_004:0186b06": "故。五從下床安足下明既出定已於住處",
    "T35n1733_004:0186b07": "進止威儀時願。六從手執錫杖下明為乞",
    "T35n1733_004:0186b08": "食利生故疾速進路時願。七從見趣高路",
    "T35n1733_004:0186b09": "下明在路見聞諸事時願。此中二。初見依",
    "T35n1733_004:0186b10": "報事。二從見嚴飾人下明見人物事。八從",
    "T35n1733_004:0186b11": "入里乞食下明行至聚落乞食時願。九從",
    "T35n1733_004:0186b12": "若入水時下明食訖禮誦時願。十從昏夜",
    "T35n1733_004:0186b13": "下明晝夜寢覺時願。如是始終隨事發願",
    "T35n1733_004:0186b14": "無空過也。智論第十二云。智慧人有二。在",
    "T35n1733_004:0186b15": "家名婆羅門。謂七世清淨。生滿六歲皆受",
    "T35n1733_004:0186b16": "戒出家名沙門。此云息惡。問何故瓔珞明",
    "T35n1733_004:0186b17": "入理願此經多明對事願耶。答此經順一",
    "T35n1733_004:0186b18": "乘。在事益大。彼約三乘。在事不勝故入",
    "T35n1733_004:0186b19": "理辨也。",
    "T35n1733_004:0186b20": "賢首菩薩品第八",
    "T35n1733_004:0186b21": "釋此品作四門。一釋名者。依梵本名",
    "T35n1733_004:0186b22": "跋陀羅。此云賢。室利此云吉祥。或云德或",
    "T35n1733_004:0186b23": "云首或云勝。是故非是初首之首亦非上",
    "T35n1733_004:0186b24": "首之首。此等梵語皆有別名故。此但為顯",
    "T35n1733_004:0186b25": "吉祥勝德超絕為首。當體至順調柔曰賢。",
    "T35n1733_004:0186b26": "賢約體性首約德用。是持業釋。於此信滿",
    "T35n1733_004:0186b27": "入普賢位。具有二義。若約果則下文賢首",
    "T35n1733_004:0186b28": "佛剎等。此中約因故云菩薩也。或唯約人",
    "T35n1733_004:0186b29": "賢首則是菩薩故。又以此人是說法者從人",
    "T35n1733_004:0186c01": "為名故。或唯是法菩薩則是賢首故。所說亦",
    "T35n1733_004:0186c02": "是賢首菩薩法門故。或人法合目則依主釋",
    "T35n1733_004:0186c03": "也。二來意者。收前行願以成普賢廣大",
    "T35n1733_004:0186c04": "德用故來也。三宗者明普賢行位體及相",
    "T35n1733_004:0186c05": "用廣大無邊始終俱括。應在信門該攝諸",
    "T35n1733_004:0186c06": "位成佛妙果。是此所明也。四釋文者。此",
    "T35n1733_004:0186c07": "中二。先問後答。問中亦二。先經家序列。何",
    "T35n1733_004:0186c08": "故文殊問賢首答者。以信收萬行非妙德",
    "T35n1733_004:0186c09": "無以發起。信該六位非賢德無以宣揚。又",
    "T35n1733_004:0186c10": "達深顯慧淨德彰福。二以頌正問中二。一",
    "T35n1733_004:0186c11": "結前二問後。此中亦二。先問甚深行。後問",
    "T35n1733_004:0186c12": "廣大德。何故此中問答皆以偈頌者。釋有",
    "T35n1733_004:0186c13": "二義。一以始德深廣該徹窮終散說難周",
    "T35n1733_004:0186c14": "故以偈頌總攝。二顯圓德勝妙故以美辭",
    "T35n1733_004:0186c15": "讚述。地論云。偈頌者以少字攝多義故。諸",
    "T35n1733_004:0186c16": "讚歎者多以偈頌故。是上二義也。就賢首",
    "T35n1733_004:0186c17": "答中總有三百六十三頌。前十三五言。後",
    "T35n1733_004:0186c18": "三百五十七言。於中總長分有八分　一歎",
    "T35n1733_004:0186c19": "深難說分　二略示行相分　三略辨勝能分",
    "T35n1733_004:0186c20": "　四攝諸行位分　五無方大用分　六喻況",
    "T35n1733_004:0186c21": "玄旨分　七校量勸發分　八顯實證成分。",
    "T35n1733_004:0186c22": "就初中有七頌。於中分三。初二明德廣說",
    "T35n1733_004:0186c23": "略可知。次四釋略說所由。後一結已略相。",
    "T35n1733_004:0186c24": "就第二釋中。初一辨德廣所依。二明依心",
    "T35n1733_004:0186c25": "德勝。前中有四種難故雖是初心令此功",
    "T35n1733_004:0186c26": "德廣大無邊。一處難謂於生死苦惱之處而",
    "T35n1733_004:0186c27": "能發心。此為難故生德廣也。二時難謂久",
    "T35n1733_004:0186c28": "已發心一向不動未足為難。今則反此。故",
    "T35n1733_004:0186c29": "生德多也。三境難謂能求此無限菩提。以",
    "T35n1733_004:0187a01": "心從境故廣大也。四心難謂若發心進退不",
    "T35n1733_004:0187a02": "定生德不廣。今則反此故廣大也。一頌四",
    "T35n1733_004:0187a03": "句如次應知。此是起信論三種發心中當最",
    "T35n1733_004:0187a04": "初信成就發心。故云初也。同下文十住初發",
    "T35n1733_004:0187a05": "心住及發心功德品。此約信終彼就住初",
    "T35n1733_004:0187a06": "故無二也。既以信滿入住方為信。何不住",
    "T35n1733_004:0187a07": "滿入行為住耶。釋云信不成位故不例也。",
    "T35n1733_004:0187a08": "二所起勝位中。初一舉小猶無盡。後二顯",
    "T35n1733_004:0187a09": "多則亡言。何得說之。而不略耳。三結說",
    "T35n1733_004:0187a10": "中少分者有三重。一多劫所修此難辨。故",
    "T35n1733_004:0187a11": "且論一念功德。二則此一念之中功德自如",
    "T35n1733_004:0187a12": "來窮劫說不盡。是故且論一時中所說功德",
    "T35n1733_004:0187a13": "三則此一時所說功德。猶自深廣唯佛能說。",
    "T35n1733_004:0187a14": "菩薩不知。是故復於佛所說中分取小分",
    "T35n1733_004:0187a15": "菩薩所知而今說之。又此少分與彼廣大",
    "T35n1733_004:0187a16": "通融有四句。一以此少分不異多故。攝少",
    "T35n1733_004:0187a17": "同多則此所說亦是不說說也。如鳥所履之",
    "T35n1733_004:0187a18": "空不異未行之處廣大空也。是故性起品",
    "T35n1733_004:0187a19": "云。如鳥飛虛空經遊百千年行處未行處皆",
    "T35n1733_004:0187a20": "悉不可量。若人百千劫演說如來行已說及",
    "T35n1733_004:0187a21": "未說皆悉不可量。二或攝多同少義亦圓",
    "T35n1733_004:0187a22": "備。如地論云。如實滿足攝取故。三或二俱攝",
    "T35n1733_004:0187a23": "故亦說亦不說。四或二俱不攝故非說非不",
    "T35n1733_004:0187a24": "說。竝准思之。問何故此中信位菩薩得有",
    "T35n1733_004:0187a25": "如此廣大功德。答此是普賢法界行德。但就",
    "T35n1733_004:0187a26": "信門。於中顯現故說不盡。若分別論總有",
    "T35n1733_004:0187a27": "四句。一或唯約信門當相階降以辨。則此信",
    "T35n1733_004:0187a28": "但是善趣位如輕毛等。如瓔珞本業及仁王",
    "T35n1733_004:0187a29": "等經說。此約三乘。二或唯約普賢當體德",
    "T35n1733_004:0187b01": "辨。如普賢行品說。三或俱。謂約彼信門顯",
    "T35n1733_004:0187b02": "此普賢德。如此品所說。此約一乘因分說。",
    "T35n1733_004:0187b03": "四或俱非。總不可說。此約果分離言之處。是",
    "T35n1733_004:0187b04": "故圓教中所明信位與彼三乘中十信義別",
    "T35n1733_004:0187b05": "不同也。第二從非是無所因下六頌明略",
    "T35n1733_004:0187b06": "示行相分。於中二。先一總標因緣釋成發",
    "T35n1733_004:0187b07": "心廣大所以。此中因者謂如來種姓。緣者謂",
    "T35n1733_004:0187b08": "習所成性。又地持瑜伽因有四種。一種性",
    "T35n1733_004:0187b09": "具足。二佛菩薩善友攝。三起大悲心。四",
    "T35n1733_004:0187b10": "不怖大苦。緣亦四。一見佛神變等。二雖不",
    "T35n1733_004:0187b11": "見佛然得聞法。三雖不聞法見法欲",
    "T35n1733_004:0187b12": "滅。四見無佛法處眾生造惡。又有四力。一",
    "T35n1733_004:0187b13": "自力。二他力。三因力。謂宿習大乘聞熏等。四",
    "T35n1733_004:0187b14": "方便力。謂聞法方能修善等。又四因四緣及",
    "T35n1733_004:0187b15": "自力因力發心決定。他力方便力發者不定。",
    "T35n1733_004:0187b16": "又起信論智印經有七因緣發心。謂三堅四",
    "T35n1733_004:0187b17": "退如彼應知。此上約三乘。若依此經有十",
    "T35n1733_004:0187b18": "種發菩提心因緣。如下文說。此約一乘。又",
    "T35n1733_004:0187b19": "以如來藏內熏為因所餘為緣。二釋所發",
    "T35n1733_004:0187b20": "心相。此中通論有十義。俱是心心廣大功德",
    "T35n1733_004:0187b21": "因緣之義故云非是無所因等也。十義心者。",
    "T35n1733_004:0187b22": "一初二句明正直趣理心。論云直心者正",
    "T35n1733_004:0187b23": "念真如法故。二次一頌明深信三寶心。三",
    "T35n1733_004:0187b24": "有一頌遠離四過心。四句各一可知。四一",
    "T35n1733_004:0187b25": "頌大願度生心。五二句明大慈大悲心。謂拔",
    "T35n1733_004:0187b26": "苦與樂故也。六一句嚴淨佛剎心。七一句廣",
    "T35n1733_004:0187b27": "供諸佛心。八一句建立正法心。九一句正",
    "T35n1733_004:0187b28": "求勝果心。十淨修果因心。此上十心並所",
    "T35n1733_004:0187b29": "緣境無限量故令心攝亦無限也。故下文",
    "T35n1733_004:0187c01": "云。菩薩不為供一佛故發心。不為供百",
    "T35n1733_004:0187c02": "千世界塵數諸佛故發心。悉欲供養一切",
    "T35n1733_004:0187c03": "佛故是故無限也。如供佛信三寶離過",
    "T35n1733_004:0187c04": "失度生嚴土。悉皆無限故廣大也。略示行",
    "T35n1733_004:0187c05": "相分竟。第三深心淨信不可壞下有九頌。",
    "T35n1733_004:0187c06": "明略示勝能分。於中初二明信能成發心。",
    "T35n1733_004:0187c07": "以是行本故。後七明信能成餘德。以行所",
    "T35n1733_004:0187c08": "成故。前中初一約三寶境。成不壞信方能",
    "T35n1733_004:0187c09": "發心。二約三佛性境。初句約信自性住佛",
    "T35n1733_004:0187c10": "性。次句引出佛性。次句至得果佛性。又釋初",
    "T35n1733_004:0187c11": "句信佛及教法。次句信僧及行法。次句正向",
    "T35n1733_004:0187c12": "信果。下因此深信成就方能發心。又此中",
    "T35n1733_004:0187c13": "信不可壞者信滿心得不退故云不壞。依",
    "T35n1733_004:0187c14": "此信發心。故知此心已入住。然約能入方",
    "T35n1733_004:0187c15": "便故屬信終。下明成德中非直成前入十",
    "T35n1733_004:0187c16": "住初發心之位。亦更通成已後位中所有行",
    "T35n1733_004:0187c17": "位。是故此中略辨所成二十功德。一能生",
    "T35n1733_004:0187c18": "福智。謂覺道之元福德之母。二能斷疑示",
    "T35n1733_004:0187c19": "道。三能離垢心堅。謂除慢釋離垢敬本釋",
    "T35n1733_004:0187c20": "心堅。上三各二句如次應知。四信體具德",
    "T35n1733_004:0187c21": "故如寶藏。五納法成行故如淨手。六能捨",
    "T35n1733_004:0187c22": "染離著。七能解深玄。上四各一句應知。八",
    "T35n1733_004:0187c23": "轉進成果。兩句可知。九能令善根明利。十",
    "T35n1733_004:0187c24": "力用無壞。十一能滅惡業。十二能得大果。",
    "T35n1733_004:0187c25": "十三入法無礙。十四離八難報障。十五能越",
    "T35n1733_004:0187c26": "魔境。十六巧示脫因。十七為大果堅因。謂",
    "T35n1733_004:0187c27": "佛地一切諸功德法莫不皆以不壞之信",
    "T35n1733_004:0187c28": "為彼因種。十八生覺樹果。十九長種智門。",
    "T35n1733_004:0187c29": "二十示妙覺果。上初八自分行。後十二為勝",
    "T35n1733_004:0188a01": "進德。此等功德並是已後諸位乃至佛地所",
    "T35n1733_004:0188a02": "成之德。俱在信中之所成就也。下一頌結",
    "T35n1733_004:0188a03": "歎顯勝。是故者是前信能成彼二十勝功德",
    "T35n1733_004:0188a04": "故。所說次第所修行中。是故信樂最勝難得",
    "T35n1733_004:0188a05": "也。後半喻況。一信體希有喻。二能出眾德",
    "T35n1733_004:0188a06": "喻。第四若信恭敬下有五十頌。明能廣攝",
    "T35n1733_004:0188a07": "行位分中二。先攝行。後若生無上菩提心下",
    "T35n1733_004:0188a08": "明攝位。前中先明信敬三寶行。後明信順",
    "T35n1733_004:0188a09": "三寶行。前中初有三頌明信佛成二行。初",
    "T35n1733_004:0188a10": "二成持戒行。後一成供養行。二有一頌信",
    "T35n1733_004:0188a11": "法成二行。謂聞教無厭行。欣證難思行。三",
    "T35n1733_004:0188a12": "有一頌信僧成二行。謂信體無壞及信力",
    "T35n1733_004:0188a13": "無動。下明信順三寶行中。初二頌順僧成",
    "T35n1733_004:0188a14": "二行。謂利根捨惡友及近善友修勝行。次",
    "T35n1733_004:0188a15": "一順法成二行。謂解因果行法。成解脫",
    "T35n1733_004:0188a16": "果法。後一頌順佛亦二行。謂順果佛護。起",
    "T35n1733_004:0188a17": "因發心。上來攝行為入十住之方便竟。",
    "T35n1733_004:0188a18": "第二攝位中攝後四位則為四段。初有二",
    "T35n1733_004:0188a19": "頌半明攝十住位。謂菩提心則是入初住",
    "T35n1733_004:0188a20": "位。勤修佛德是治地修行二住行也。生佛家",
    "T35n1733_004:0188a21": "是生貴住。謂生在佛家種姓尊貴故也。無著",
    "T35n1733_004:0188a22": "是五六二住行也。深心妙淨是七八二住行",
    "T35n1733_004:0188a23": "也。殊勝無上心是九十二住行也。皆准釋可",
    "T35n1733_004:0188a24": "知。二若得無上下三頌明攝十行位。於中",
    "T35n1733_004:0188a25": "波羅蜜總舉十行。摩訶衍是異小乘行法。供",
    "T35n1733_004:0188a26": "是順理行謂是初四行也。念佛定是離癡亂",
    "T35n1733_004:0188a27": "行。見佛常住是後五行。以後五俱是般若攝",
    "T35n1733_004:0188a28": "故。三若知如來下二頌半明攝十迴向位。",
    "T35n1733_004:0188a29": "於中行成稱理故法永存。謂是如相及法界",
    "T35n1733_004:0188b01": "等。辨說度生。是救眾生離眾生相等。前七迴",
    "T35n1733_004:0188b02": "向亦是諸門迴向眾生義也。大悲者是此位",
    "T35n1733_004:0188b03": "中所成大悲行。對治獨覺捨大悲障故也。四",
    "T35n1733_004:0188b04": "若得大悲下有三十三頌明攝十地位。於",
    "T35n1733_004:0188b05": "中初半頌攝初地。謂喜樂深法是初極喜地。",
    "T35n1733_004:0188b06": "所證遍滿真如名深法也。二半頌離有為",
    "T35n1733_004:0188b07": "過是離垢地。以離犯戒有為之過失故。三",
    "T35n1733_004:0188b08": "有一頌明第三地。以得禪離慢故不味",
    "T35n1733_004:0188b09": "著故能兼利眾生也。四有一頌明第四地。",
    "T35n1733_004:0188b10": "以得道品智故處生死而無憂也。十度",
    "T35n1733_004:0188b11": "行中此當進行故云精進無上也。五有一",
    "T35n1733_004:0188b12": "頌明第五地。以此地成禪度依禪起通",
    "T35n1733_004:0188b13": "也又能善解世間五明處等故云解眾生",
    "T35n1733_004:0188b14": "行。六有一頌明第六地。以此地得悲智不",
    "T35n1733_004:0188b15": "住般若大智現前故也。此中成就眾生是",
    "T35n1733_004:0188b16": "悲成生智是智也。七有二頌明第七地。",
    "T35n1733_004:0188b17": "初一是有中殊勝行故四攝攝生。後一是空",
    "T35n1733_004:0188b18": "中方便智相導故令住無上道也。八有三",
    "T35n1733_004:0188b19": "頌明第八地。初一超四魔。謂捨分段故無",
    "T35n1733_004:0188b20": "陰魔。無捨命故離死魔。惑永不現行故無",
    "T35n1733_004:0188b21": "煩惱魔。是故天魔亦不得便也。此第八地成",
    "T35n1733_004:0188b22": "就超四魔之因云道也。次一得位及忍。彼",
    "T35n1733_004:0188b23": "釋名分及淨忍分。後一授記位如善慧仙人",
    "T35n1733_004:0188b24": "於第八地得授記等。現佛前在彼四種一",
    "T35n1733_004:0188b25": "向佛土中故。九有一頌半明第九地。謂彼",
    "T35n1733_004:0188b26": "菩薩作大法師故解佛密教順教說法",
    "T35n1733_004:0188b27": "令佛護念。佛德自嚴為他說法。十有二十",
    "T35n1733_004:0188b28": "一頌半明第十地。於中有三。初十三頌半",
    "T35n1733_004:0188b29": "明殊勝三業。於中先有五頌半明身業勝。",
    "T35n1733_004:0188c01": "此中三頌正報勝。二頌半依報勝。次有四頌",
    "T35n1733_004:0188c02": "明語業勝。此中初二解深巧辯。次二明智身",
    "T35n1733_004:0188c03": "說法。後四頌明意業勝。一他心智。二斷惑",
    "T35n1733_004:0188c04": "智。三證實智。四十地十自在等結位也。命自",
    "T35n1733_004:0188c05": "在等十種成就此位故。二若十地種下有四",
    "T35n1733_004:0188c06": "頌明十地終心受位分。此甘露水灌頂等明",
    "T35n1733_004:0188c07": "此信滿中受職。三若身下四頌明結歎顯勝。",
    "T35n1733_004:0188c08": "初一明入理深廣天人莫知。謂此法身滿空",
    "T35n1733_004:0188c09": "十方不動。是故於此無等界諸天世人莫",
    "T35n1733_004:0188c10": "能知也。次一行成果滿見聞廣益。於本所",
    "T35n1733_004:0188c11": "行無不果者。所求畢故無不果遂也。又",
    "T35n1733_004:0188c12": "如下明法品云。見聞供養者皆住不退地故",
    "T35n1733_004:0188c13": "云不空也。次一頌半威力護法常益不斷。",
    "T35n1733_004:0188c14": "如維摩經云此經住世皆彌勒威神力也。",
    "T35n1733_004:0188c15": "又初體。次德。後用。下半頌結。上句結慧。下",
    "T35n1733_004:0188c16": "句結福。俱無盡如海。又此信門中展轉鉤鎖",
    "T35n1733_004:0188c17": "該攝如此。十地等者以信為道元功德母",
    "T35n1733_004:0188c18": "諸位行相皆信而成。故上總云信能轉勝成",
    "T35n1733_004:0188c19": "眾行究竟畢至如來處。斯之謂也。又云在",
    "T35n1733_004:0188c20": "於一地普攝一切諸地功德。是此一乘圓教",
    "T35n1733_004:0188c21": "法也。三乘中則不得如此。第五從或有",
    "T35n1733_004:0188c22": "剎土下有二百頌半明無方大用分。以信",
    "T35n1733_004:0188c23": "滿成此賢首位故。同普賢等廣大三業該",
    "T35n1733_004:0188c24": "因及果遍一切處盡一切時常作無邊法",
    "T35n1733_004:0188c25": "界大用。此為恒式。當相而論不依諸位。今",
    "T35n1733_004:0188c26": "約信門之中顯現則屬信攝。然大用無涯",
    "T35n1733_004:0188c27": "難以具述。依例辨十以顯無盡。則是十三",
    "T35n1733_004:0188c28": "昧門之業用也。一圓明海印三昧門。二華嚴",
    "T35n1733_004:0188c29": "妙行三昧門。三因陀羅網三昧門。四手出廣",
    "T35n1733_004:0189a01": "供三昧門。五現諸法門三昧門。六四攝攝",
    "T35n1733_004:0189a02": "生三昧門。七窮同世間三昧門。八毛光覺",
    "T35n1733_004:0189a03": "照三昧門。九主伴嚴麗三昧門。十寂用無涯",
    "T35n1733_004:0189a04": "三昧門。以業用差別所主各異。功能純雜依",
    "T35n1733_004:0189a05": "門不同故以三昧門而辨差別。如水一切",
    "T35n1733_004:0189a06": "處定等。又以創辨大用之本故。初顯海印",
    "T35n1733_004:0189a07": "後明用不異體。故末後辨寂用無礙。就",
    "T35n1733_004:0189a08": "初文中有五頌半分二。初明業用後顯所",
    "T35n1733_004:0189a09": "依。前中五。初一偈明現佛說法。次二一偈",
    "T35n1733_004:0189a10": "顯無功成事。謂不作功用故云斷希望",
    "T35n1733_004:0189a11": "也。又釋以因位滿故更無希求故云斷。",
    "T35n1733_004:0189a12": "次三一偈明現八相。次四一偈明現三乘。",
    "T35n1733_004:0189a13": "次五一偈現雜類。後二句結用所依。海印者",
    "T35n1733_004:0189a14": "從喻為名。如修羅四兵列在空中於大海",
    "T35n1733_004:0189a15": "內印現其像。菩薩定心猶如大海。應機現",
    "T35n1733_004:0189a16": "異如彼兵像故。大集經第十四云。喻如閻",
    "T35n1733_004:0189a17": "浮提一切眾生身及餘外色。如是等色海中",
    "T35n1733_004:0189a18": "皆有印像以是故名大海印。菩薩亦復如",
    "T35n1733_004:0189a19": "是。得大海印三昧已能分別見一切眾生",
    "T35n1733_004:0189a20": "心行。於一切法門皆得慧明。是為菩薩得",
    "T35n1733_004:0189a21": "海印三昧見一切眾生心行所趣。解云。此中",
    "T35n1733_004:0189a22": "見字亦現字。謂由見故現也。通二應知。問",
    "T35n1733_004:0189a23": "此中既是十信菩薩現成佛者為是暫時化",
    "T35n1733_004:0189a24": "現。為實成耶。答若三乘初教中總無化現",
    "T35n1733_004:0189a25": "成佛。以未得不退故。若終教十信滿心勝",
    "T35n1733_004:0189a26": "進分上入十住初。則得不退故能暫時化",
    "T35n1733_004:0189a27": "現成佛。如起信論說。若一乘圓教中實則不",
    "T35n1733_004:0189a28": "依位。寄終教位相以辨之。於信滿不退之",
    "T35n1733_004:0189a29": "際則明得彼普賢法界行德具攝因果圓",
    "T35n1733_004:0189b01": "融無礙。若以因門取則常是菩薩。若果門取",
    "T35n1733_004:0189b02": "則恒是佛。由此鎔融有其四句。或唯是菩",
    "T35n1733_004:0189b03": "薩。或唯是佛。或俱不俱等思準之。問此中果",
    "T35n1733_004:0189b04": "門成佛與終教化現何別。答彼但於一位",
    "T35n1733_004:0189b05": "依一世界化現一佛。此中具十地等攝一",
    "T35n1733_004:0189b06": "切位也。十方世界者一切處也。念念中者一切",
    "T35n1733_004:0189b07": "時也。問此中既言示現只應暫現同上終",
    "T35n1733_004:0189b08": "教。答如文無悕望之功用能一念頃遊十",
    "T35n1733_004:0189b09": "方。若斯之德自非因位窮滿孰能具此。故",
    "T35n1733_004:0189b10": "知定是實行滿也。不同彼是劣位人也。又",
    "T35n1733_004:0189b11": "一切諸佛於諸世界為物成道皆是示現。",
    "T35n1733_004:0189b12": "以廢機約自無成不成等故也。又大集經",
    "T35n1733_004:0189b13": "第十四云。得灌頂正位於一切諸菩薩行",
    "T35n1733_004:0189b14": "得次佛神力。若菩薩成就如是等法者能",
    "T35n1733_004:0189b15": "於無佛世界示現八相成佛。乃至廣說。第",
    "T35n1733_004:0189b16": "二華嚴三昧於中二頌半分二。初辨業用。",
    "T35n1733_004:0189b17": "於中有七行。一嚴土行。二供佛行。三光明",
    "T35n1733_004:0189b18": "行。四教化行。五智慧行。六說法行。七十度",
    "T35n1733_004:0189b19": "行。後二句結行所依三昧。以行門無礙稱",
    "T35n1733_004:0189b20": "一切自在。華嚴是行法故結屬之。如第七會",
    "T35n1733_004:0189b21": "入華嚴三昧說二千行法等。第三因陀",
    "T35n1733_004:0189b22": "羅網三昧於中有四頌分三。初二句標定",
    "T35n1733_004:0189b23": "門。謂將現因陀羅網土故。先入因陀羅",
    "T35n1733_004:0189b24": "定也。二明其業用。於中二。先明一塵內現。",
    "T35n1733_004:0189b25": "後類一切塵。三後二句結所依定。雖法界",
    "T35n1733_004:0189b26": "緣起理數常爾然由菩薩不亂智力而得顯",
    "T35n1733_004:0189b27": "現故云自在力也。亦名解脫者是不思議解",
    "T35n1733_004:0189b28": "脫以離諸礙故。如下文不思議品末說有",
    "T35n1733_004:0189b29": "十種。謂一塵中現三世佛事等。又可上句",
    "T35n1733_004:0189c01": "是定力解脫是智力。以不亂是定作用無礙",
    "T35n1733_004:0189c02": "是解脫故也。第四手出廣供三昧。於中",
    "T35n1733_004:0189c03": "有十七頌分三。初三句標定門。二辨業",
    "T35n1733_004:0189c04": "用中二。初手內出供。二無量清淨下明手",
    "T35n1733_004:0189c05": "光嚴供。以是法界手故求差別性了不可",
    "T35n1733_004:0189c06": "得。然出供具不可窮盡。三後一偈結所依",
    "T35n1733_004:0189c07": "定。涅槃中名佛為大仙也。第五現諸法",
    "T35n1733_004:0189c08": "門三昧。於中八頌分四。初一標門及意。二",
    "T35n1733_004:0189c09": "明業用有二十二門。攝眾生通入故云門",
    "T35n1733_004:0189c10": "也。三有二句結無盡。四一偈結所依定。",
    "T35n1733_004:0189c11": "第六四攝攝生三昧。於中十六頌一句分",
    "T35n1733_004:0189c12": "三。初一頌標定門及意。二明業用。三末後",
    "T35n1733_004:0189c13": "一句結無盡。就業用中四。初二頌明布",
    "T35n1733_004:0189c14": "施攝。二以諸相好下四頌辨愛語攝。於中",
    "T35n1733_004:0189c15": "初示愛色令脫。二柔軟下妙音說法。此八種",
    "T35n1733_004:0189c16": "梵音義略作三門。初種類。二名體。三業用。",
    "T35n1733_004:0189c17": "初中檢諸聖教有四種類。一約教義辨。如",
    "T35n1733_004:0189c18": "十住經說。如來有八種音聲。一謂見苦。二謂",
    "T35n1733_004:0189c19": "向苦。三謂見習。四謂向習。五謂見盡。六謂向",
    "T35n1733_004:0189c20": "盡。七謂見道。八謂向道。此八以音從所說",
    "T35n1733_004:0189c21": "辨。以約佛音用故也。二約佛音體。亦如十",
    "T35n1733_004:0189c22": "住經謂。梵音有八種。一不男音。二不女音。",
    "T35n1733_004:0189c23": "三不強音。四不軟音。五不清音。六不濁音。",
    "T35n1733_004:0189c24": "七不雄音。八不雌音。三約佛音德亦八種。",
    "T35n1733_004:0189c25": "如梵摩喻經說。一最好聲其聲清雅如迦陵",
    "T35n1733_004:0189c26": "等。二易了聲言辭辨了。三調和聲大小得中。",
    "T35n1733_004:0189c27": "四柔軟聲言無麁獷等。五不誤聲言無錯失。",
    "T35n1733_004:0189c28": "六不女聲其聲雄朗。七尊慧聲言無憚怯如",
    "T35n1733_004:0189c29": "尊重人如勝慧人言無所畏。八深遠聲齊",
    "T35n1733_004:0190a01": "輪發聲猶如雷震。此上三類是佛圓音體德",
    "T35n1733_004:0190a02": "用分三耳。四約通融有六十四種梵音聲。",
    "T35n1733_004:0190a03": "此有二釋。一別數六十四種如密迹力士經",
    "T35n1733_004:0190a04": "中具顯。二諸德於前三類之中。以初八入",
    "T35n1733_004:0190a05": "後八內。一一具八。是故八八成六十四也。",
    "T35n1733_004:0190a06": "二名體。先名者具足五義方名梵音。如闍",
    "T35n1733_004:0190a07": "尼沙經說。其有音聲五種清淨乃名梵聲。",
    "T35n1733_004:0190a08": "何等為五。一者其音正直。二者其音和雅。三",
    "T35n1733_004:0190a09": "者其音清徹。四者其音深滿。五者周遍遠聞。",
    "T35n1733_004:0190a10": "具此五義乃名梵音。又梵者圓潔之謂又",
    "T35n1733_004:0190a11": "如梵天普應等故名也。聲者是執受聲。音者",
    "T35n1733_004:0190a12": "明彼有詮表之韻是故名也。二體者小乘唯",
    "T35n1733_004:0190a13": "是色蘊攝。是不可見有對色。十二處中聲處",
    "T35n1733_004:0190a14": "攝。十八界中聲界收。初教聲處等則空為性。",
    "T35n1733_004:0190a15": "又是十一識中言說識為體。終教此聲用佛",
    "T35n1733_004:0190a16": "淨識為性。然此淨識復不異真如故則以",
    "T35n1733_004:0190a17": "真如為彼自性。頓教梵音稱同本性則不",
    "T35n1733_004:0190a18": "可說也。圓教以彼無盡法界無礙為性。是",
    "T35n1733_004:0190a19": "故通攝一切。圓融自在如下性起品如來音",
    "T35n1733_004:0190a20": "聲處說。三明業用者有二。初約益生。小乘",
    "T35n1733_004:0190a21": "唯益當會等眾。三乘乃益顯密等眾。一乘",
    "T35n1733_004:0190a22": "益於無盡顯密。謂重重無盡也。二約分量。",
    "T35n1733_004:0190a23": "小乘唯同人類言音。三乘佛音遍一切界。",
    "T35n1733_004:0190a24": "如目連尋不知等。一乘遍因陀羅網法界",
    "T35n1733_004:0190a25": "處重重無盡無盡也。三眾生苦樂下明同事",
    "T35n1733_004:0190a26": "攝。於中初同其事。二若有不識下明示法。",
    "T35n1733_004:0190a27": "十行是十度也。四或有眾生下四頌顯利行",
    "T35n1733_004:0190a28": "攝。於中初示生死過令捨。二如來十力下",
    "T35n1733_004:0190a29": "顯佛德令求。三如是方便無有量一句結",
    "T35n1733_004:0190b01": "無盡也。第七窮同世間三昧。於中有十",
    "T35n1733_004:0190b02": "七頌一句分二。初三句標意。二博綜下正",
    "T35n1733_004:0190b03": "辨大用。於中二。先明身業用。二若見世間",
    "T35n1733_004:0190b04": "無正見下明語業用。初中有五。一作王臣",
    "T35n1733_004:0190b05": "等益。二或於曠野下作非情益。三若見世",
    "T35n1733_004:0190b06": "界下作悲匠益。四呪術下作仙人益。五作",
    "T35n1733_004:0190b07": "外道益生皆令解脫。二語業用中三。初一",
    "T35n1733_004:0190b08": "偈總舉。二別顯。三知一切下二句結所依定。",
    "T35n1733_004:0190b09": "一心說法名三昧也。第八毛光覺照三昧。",
    "T35n1733_004:0190b10": "於中有八十九頌分四。初一標門及意。二",
    "T35n1733_004:0190b11": "所放光下正辨業用。三是名下結所依本。",
    "T35n1733_004:0190b12": "四所修行業下重釋成分齊。第二業用中有",
    "T35n1733_004:0190b13": "二。初明一毛光用。二如一毛下類顯多毛。",
    "T35n1733_004:0190b14": "前一毛中復二。初略辨四十三門。二如是",
    "T35n1733_004:0190b15": "等比下廣結恒沙。謂此菩薩身同法界窮",
    "T35n1733_004:0190b16": "盡九世遍該塵道。常有如此光明大用無",
    "T35n1733_004:0190b17": "休息時。是故此光常定恒有恒無。於淨眼者",
    "T35n1733_004:0190b18": "無時不見故恒有。無淨眼者無時暫見故",
    "T35n1733_004:0190b19": "恒無。法光常定。廢興在緣故也。前中四十",
    "T35n1733_004:0190b20": "三門內一一皆有三義。一出光名。二顯光",
    "T35n1733_004:0190b21": "益。三出光因。初光中因內或以言說顯三",
    "T35n1733_004:0190b22": "寶。或約事如開佛門現塔形等。第二中燈",
    "T35n1733_004:0190b23": "明離染闇故得淨光。或燈照現淨境。三四",
    "T35n1733_004:0190b24": "二因內各二。一事因。二法因。第五歡喜光因",
    "T35n1733_004:0190b25": "內。一莊飾佛像令見者喜。二讚佛德令聞",
    "T35n1733_004:0190b26": "者喜故也。第六因中。一自樂三寶。二教他",
    "T35n1733_004:0190b27": "樂。寂靜光因內離十種非法語者。以惡語",
    "T35n1733_004:0190b28": "惱人令他心不安靜故是障也。依燃燈經",
    "T35n1733_004:0190b29": "十種非法語。一妄語。二痛心語。三麁語。四苦",
    "T35n1733_004:0190c01": "惡語。五不喜語。六不樂語。七不愛語。八不入",
    "T35n1733_004:0190c02": "心語。九惱他語。十結怨語。又見佛光中依西",
    "T35n1733_004:0190c03": "國法。有欲捨命者令面向西臥。於前安",
    "T35n1733_004:0190c04": "一立佛像。像亦面向西。以一旛頭挂像手",
    "T35n1733_004:0190c05": "指。令病人手捉旛脚。口稱佛名。作隨佛",
    "T35n1733_004:0190c06": "往生淨土之意。兼與燒香。鳴磬助稱佛名。",
    "T35n1733_004:0190c07": "若能作此安處非直亡者得生佛前。此人",
    "T35n1733_004:0190c08": "亦當得見佛光也。又樂法光因中有七。",
    "T35n1733_004:0190c09": "一聽。二說。三書。四愛。五護。六施。七行故也。",
    "T35n1733_004:0190c10": "此中護法者通論有四義。一護理法不滯",
    "T35n1733_004:0190c11": "見故。二護行法令增長故。三護教法說",
    "T35n1733_004:0190c12": "不倦故。四護果法。謂敵對惡王等護住持",
    "T35n1733_004:0190c13": "三寶故。於此四處皆不惜身命而存護",
    "T35n1733_004:0190c14": "也。第二廣結中。業者是光往因也。果是現光",
    "T35n1733_004:0190c15": "也。二俱同現者過去因行以依十世門故亦",
    "T35n1733_004:0190c16": "在此現也。第三結所依中不亂故明了",
    "T35n1733_004:0190c17": "故結定智二門也。第四重釋中。何須重釋",
    "T35n1733_004:0190c18": "者以上云彼光覺悟一切眾生何故乃有",
    "T35n1733_004:0190c19": "眾生而不見耶。釋中三。初二偈法說。於中",
    "T35n1733_004:0190c20": "有七種眾生。得遇此光。以有緣故。一同",
    "T35n1733_004:0190c21": "業。二隨喜。三聞修。四見行。五修多德。六供",
    "T35n1733_004:0190c22": "多佛。七求大果。二有三偈半喻說。於中初",
    "T35n1733_004:0190c23": "二偈明機眼開閉喻。二有一偈半明機業",
    "T35n1733_004:0190c24": "善惡喻。三有一偈明聞法勝益。第九主",
    "T35n1733_004:0190c25": "伴嚴麗三昧。於中有六頌分二。初一偈標",
    "T35n1733_004:0190c26": "名及意。二三千下正顯業用。於中五偈。初",
    "T35n1733_004:0190c27": "一偈化現身座則主也。次一攝眷屬。次一",
    "T35n1733_004:0190c28": "釋眷屬勝。次一顯主勝。次一結通十方無",
    "T35n1733_004:0190c29": "邊法界身也。第十寂用無涯三昧。於中有",
    "T35n1733_004:0191a01": "三十五頌分三。初一偈標意。於中往返約",
    "T35n1733_004:0191a02": "方出入約定。二或東方下正顯業用。三是名",
    "T35n1733_004:0191a03": "下結無盡。第二業用中二。初約位總明自",
    "T35n1733_004:0191a04": "在。二一切鬼神入正受下明微細差別自在。",
    "T35n1733_004:0191a05": "前中三。初明器世間自在。二東方世界下於",
    "T35n1733_004:0191a06": "智正覺世間自在。三於眼根中下於眾生世",
    "T35n1733_004:0191a07": "間自在。凡論菩薩三世間自在有二義。一",
    "T35n1733_004:0191a08": "菩薩身作三世間故得無礙。二菩薩於三",
    "T35n1733_004:0191a09": "世間處示現自在。今此文中初二世間約後",
    "T35n1733_004:0191a10": "義說。眾生世間約前義說。文中互舉。理實",
    "T35n1733_004:0191a11": "遍通具此二義也。就初二世間自在中。何",
    "T35n1733_004:0191a12": "以得成東入西出等者。通論文中有四重",
    "T35n1733_004:0191a13": "無礙。一處無礙。謂以東方則西故。是故不",
    "T35n1733_004:0191a14": "移東而常在西也。問文中不言不移而至。",
    "T35n1733_004:0191a15": "何必不是東沒西出耶。答文中既言常見",
    "T35n1733_004:0191a16": "在東亦常見在西。故知非移動也。二佛無",
    "T35n1733_004:0191a17": "礙。謂以東佛則是西佛故。常在東佛前則",
    "T35n1733_004:0191a18": "是恒在西佛邊也。三身無礙。謂在東之身即",
    "T35n1733_004:0191a19": "是在西身故。是故不動東身常現西也。問",
    "T35n1733_004:0191a20": "豈是不分身一身在東一身在西耶。答若多",
    "T35n1733_004:0191a21": "身在多處何成奇特。何得名為不思議用",
    "T35n1733_004:0191a22": "也。是故當知定不分身。四入出無礙。謂以",
    "T35n1733_004:0191a23": "入定則是出故。是故不壞入定常見出也。",
    "T35n1733_004:0191a24": "問何必不是先入後出耶。答既言常見入",
    "T35n1733_004:0191a25": "亦常見出故知是則也。理實義中具斯四重。",
    "T35n1733_004:0191a26": "然此文意為但顯彼菩薩功力故。初之二種",
    "T35n1733_004:0191a27": "非此所辨。以初二則菩薩無力故。問此剎",
    "T35n1733_004:0191a28": "那入定何因則是出耶。答如幻巾作兔此兔",
    "T35n1733_004:0191a29": "則生是死。何以故。以有則是無故。入出等",
    "T35n1733_004:0191b01": "亦爾准思之。又此菩薩以法界為身故。是",
    "T35n1733_004:0191b02": "故縱於東方百千界外見。法界時以法",
    "T35n1733_004:0191b03": "界非是分限法故隨顯現處無不全現。故",
    "T35n1733_004:0191b04": "菩薩身常在入定中現恒在出定中現。無",
    "T35n1733_004:0191b05": "礙圓融難思議也。是故若向出定門中看",
    "T35n1733_004:0191b06": "唯見出不見入。亦不見出竟時也。餘義准",
    "T35n1733_004:0191b07": "之。又若約境論理數法爾如此圓融。若約",
    "T35n1733_004:0191b08": "智說由菩薩智了達此法迴動自在。今此",
    "T35n1733_004:0191b09": "文中具通二也。就眾生世間自在中二。初",
    "T35n1733_004:0191b10": "約自身。後約他身。自中約十二處辨。於中",
    "T35n1733_004:0191b11": "緣起無礙定等圓融。一一皆有十事五對無",
    "T35n1733_004:0191b12": "礙之相。第一對根境無礙。既觀根入定還",
    "T35n1733_004:0191b13": "應從根出。為顯此根則是境故從境出也。",
    "T35n1733_004:0191b14": "以一心緣起無二而二故。恒相則而根境兩",
    "T35n1733_004:0191b15": "分。第二對二定無礙。謂理事二定也。為分",
    "T35n1733_004:0191b16": "別境事應入境定。反入根中為觀根空",
    "T35n1733_004:0191b17": "寂應入根定。反入境中以分別境事智",
    "T35n1733_004:0191b18": "即是觀根無生智。是故二定無礙唯是一心。",
    "T35n1733_004:0191b19": "第三對二境無礙。謂深廣也。此所分別廣事",
    "T35n1733_004:0191b20": "即是無生無性深理故。是故真俗雙融唯一",
    "T35n1733_004:0191b21": "法界。但以不礙二義故。寄俗於境寄真",
    "T35n1733_004:0191b22": "於根。理實遍通。第四對入出無礙。謂以入定",
    "T35n1733_004:0191b23": "則出故。是雖起定而念不亂也。第五對體",
    "T35n1733_004:0191b24": "用無礙。謂自他也。謂雖現於境廣故。人不",
    "T35n1733_004:0191b25": "能知。恒寂故。雖起於定深故。自心恒不",
    "T35n1733_004:0191b26": "散。是故此上十義同為一聚。法界緣起無礙",
    "T35n1733_004:0191b27": "相則故也。又此中復有三重希有。謂根入境",
    "T35n1733_004:0191b28": "出已為一希有。復能境中更示無邊分別。",
    "T35n1733_004:0191b29": "非天人所知。為二希有。從境出已示此分",
    "T35n1733_004:0191c01": "別已甚希有。復於彼時定心不散更復希",
    "T35n1733_004:0191c02": "有。何以如此者欲顯三昧純熟故也。文處",
    "T35n1733_004:0191c03": "可知。二童子身下於他身無礙。此有二義。",
    "T35n1733_004:0191c04": "一菩薩化現彼身轉變速疾。二菩薩既具三",
    "T35n1733_004:0191c05": "世間身。則以一切眾生實報之身作自身故。",
    "T35n1733_004:0191c06": "是故現彼身入此身出也。而彼遍計眾生不",
    "T35n1733_004:0191c07": "覺不知。除應度者。此明定用自在可知。",
    "T35n1733_004:0191c08": "第二微細差別自在中。亦三世間皆分折顯",
    "T35n1733_004:0191c09": "示。於中毛孔毛端是眾生世間之差別。佛光",
    "T35n1733_004:0191c10": "明為智正覺之差別。微塵等餘並器世間之",
    "T35n1733_004:0191c11": "差別。悉是菩薩身現於彼等中出入定也。",
    "T35n1733_004:0191c12": "非是觀彼入定等。以文中皆言現故。現者",
    "T35n1733_004:0191c13": "現身於彼中也。第三結者有二意。一近別",
    "T35n1733_004:0191c14": "結此第十定。二遠通結前十門。是略。約實",
    "T35n1733_004:0191c15": "則無盡。第六喻說玄旨分。亦名舉劣顯勝",
    "T35n1733_004:0191c16": "分。以上來所明正顯一乘普賢行德窮乎佛",
    "T35n1733_004:0191c17": "境。然位次之言蓋是外凡十信之位。既越三",
    "T35n1733_004:0191c18": "乘反於視聽。滯情對教取信無由。是故舉",
    "T35n1733_004:0191c19": "斯近事以鏡玄趣令開悟耳。於中有七十",
    "T35n1733_004:0191c20": "七頌分二。初一偈總標。於中眾生業等者。",
    "T35n1733_004:0191c21": "下文諸天修羅等是正報。海風等為依報。次",
    "T35n1733_004:0191c22": "一句是下諸龍興雨等。下句是聲聞三昧及",
    "T35n1733_004:0191c23": "梵天等。並於世間有少不測。故云難思。所",
    "T35n1733_004:0191c24": "以為喻況。二別辨中有十八大喻。一聲聞現",
    "T35n1733_004:0191c25": "通喻。喻菩薩自在饒益眾生力。於中三。初",
    "T35n1733_004:0191c26": "標意。謂理實聲聞之通比於菩薩。如牛跡",
    "T35n1733_004:0191c27": "之與大海螢燭之與日光故云無可為喻",
    "T35n1733_004:0191c28": "也。但以今舉螢德尚爾。矧乎羲陽。令聰",
    "T35n1733_004:0191c29": "慧者翻對懸解彼云聰慧者能解是義也。次",
    "T35n1733_004:0192a01": "得八下舉近喻。後現作下顯遠趣。二水現四",
    "T35n1733_004:0192a02": "兵喻。喻菩薩海印三昧德。三海天妙音喻。",
    "T35n1733_004:0192a03": "喻菩薩總持巧說令眾喜德。四女授辨才",
    "T35n1733_004:0192a04": "喻。喻菩薩方便智授法令喜德。五幻師化",
    "T35n1733_004:0192a05": "術喻。喻菩薩不思議解脫力轉變悅機德。六",
    "T35n1733_004:0192a06": "修羅入絲喻。喻菩薩自在無礙通。七象王隨",
    "T35n1733_004:0192a07": "變喻。喻菩薩定用隱顯自在德。八修羅大身",
    "T35n1733_004:0192a08": "喻。喻菩薩現法界等身德。謂如上文三千",
    "T35n1733_004:0192a09": "大千世界中化一蓮華滿世界等知之。九",
    "T35n1733_004:0192a10": "帝釋破怨喻。喻菩薩降破眾魔德。十空聲",
    "T35n1733_004:0192a11": "說法喻。喻菩薩無功用心說法利生德。十一",
    "T35n1733_004:0192a12": "空聲安慰喻。喻菩薩慈音除惱德。十二天王",
    "T35n1733_004:0192a13": "普應喻。喻菩薩圓迴之身應機無礙德。十三",
    "T35n1733_004:0192a14": "魔王自在喻。喻菩薩十力攝生令同行德。",
    "T35n1733_004:0192a15": "十四梵身殊現喻。喻菩薩以解脫力遍坐",
    "T35n1733_004:0192a16": "道場說一切法德。十五摩醯數渧喻。喻菩薩",
    "T35n1733_004:0192a17": "一念了知一切眾生心德。十六風輪持散喻。",
    "T35n1733_004:0192a18": "喻菩薩大願宿成無心無礙而辨說應機德。",
    "T35n1733_004:0192a19": "十七大海包含喻。喻菩薩蘊積眾德印現",
    "T35n1733_004:0192a20": "群機德。十八龍王遍降喻。喻菩薩窮盡法",
    "T35n1733_004:0192a21": "界普雨法雨德。第七校量勸發分。於中",
    "T35n1733_004:0192a22": "有十頌半分四。初一偈喻況難。二一偈明",
    "T35n1733_004:0192a23": "說者難。三有三偈半顯信行者難。四若三",
    "T35n1733_004:0192a24": "千下五偈舉易顯難。各是一事向後漸難可",
    "T35n1733_004:0192a25": "知。第八顯實證成分中有三偈。一辨益",
    "T35n1733_004:0192a26": "有三。一動地。二降魔。三滅苦。二諸佛摩頂。",
    "T35n1733_004:0192a27": "三述讚隨喜。第二會竟。",
    "T35n1733_004:0192a28": "華嚴經探玄記卷第四"
}