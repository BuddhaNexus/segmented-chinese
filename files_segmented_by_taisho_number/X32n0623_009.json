{
    "X32n0623_009:0785c03": "妙法蓮華經授手卷第九",
    "X32n0623_009:0785c05": "楚衡雲峯沙門　智祥　集",
    "X32n0623_009:0785c06": "如來神力品第二十一",
    "X32n0623_009:0785c07": "品節云。此品由前廣說持經之功。復示自持之行。",
    "X32n0623_009:0785c08": "則當機圓悟已極。已遂如來出世本懷。且又得地",
    "X32n0623_009:0785c09": "涌持經之眾。故如來歡喜。乃極盡神力而印證之",
    "X32n0623_009:0785c10": "也。且欲令當機達平等法界。直令覩佛境於目前。",
    "X32n0623_009:0785c11": "見淨土於當下。法利既圓。法王之家業可付。然品",
    "X32n0623_009:0785c12": "初必以地涌之眾而發起者。正顯自心性德滿足。",
    "X32n0623_009:0785c13": "乃為法華全體。故如來即現神力。遍身毛孔。皆放",
    "X32n0623_009:0785c14": "光明。舌至梵天。地皆震動。所謂通身吐露。徹底掀",
    "X32n0623_009:0785c15": "翻也。諸佛同放光明。以顯佛佛道同。十方諸佛同",
    "X32n0623_009:0785c16": "坐光中。空中出聲。遙讚釋迦說法華經者。顯十方",
    "X32n0623_009:0785c17": "諸佛心心相應也。十方世界通達無礙。如一佛土。",
    "X32n0623_009:0785c18": "乃昭廓法身真境。以消二乘限量之心。世尊至此",
    "X32n0623_009:0785c19": "極盡神力。發揚此經功德不盡者。由如來所有一",
    "X32n0623_009:0785c20": "切之法。一切自在神力。一切秘密之藏。一切甚深",
    "X32n0623_009:0785c21": "之事。皆於此經宣示顯說故。久默斯要。今乃說之。",
    "X32n0623_009:0785c22": "以其難信難解者。今已信解。所謂悟佛知見。而奉",
    "X32n0623_009:0785c23": "持之功德。亦非思量可及。開示至此。顯理已圓。故",
    "X32n0623_009:0785c24": "盡佛神力。以印證之。所以判此品為顯理之極也。",
    "X32n0623_009:0786a01": "顯理既圓。故次囑累。舊判自此已下。俱屬流通。直",
    "X32n0623_009:0786a02": "指云。自從地涌出品至此七品。皆是顯本門事業。",
    "X32n0623_009:0786a03": "涌出品顯本門大用。壽量品顯本大體。分別隨喜",
    "X32n0623_009:0786a04": "法師三品顯本大功。不輕品顯本大行。今神力品",
    "X32n0623_009:0786a05": "顯本大果。言大果者。應譬喻品云。如來成就無量",
    "X32n0623_009:0786a06": "知見力無所畏。有大神力。及智慧力。具足方便智",
    "X32n0623_009:0786a07": "慧波羅蜜等。此皆是大果所攝。葢迹門一十四品。",
    "X32n0623_009:0786a08": "通屬如來智慧。自本門至此七品。又屬如來神力。",
    "X32n0623_009:0786a09": "但前六品。是神力與智慧並行。惟此品。是終本門",
    "X32n0623_009:0786a10": "大全之旨。而欲掃蕩慧力之跡。故獨現十種神力",
    "X32n0623_009:0786a11": "於剎那頃。直使十方世界。通為一土。九界眾生。齊",
    "X32n0623_009:0786a12": "登佛地。以完長者身手有力之案也。天台云。如來",
    "X32n0623_009:0786a13": "義如前釋。神力者。神名不測。力名幹用不測則天",
    "X32n0623_009:0786a14": "然之體深。幹用則轉變之力大。為欲付囑深法。現",
    "X32n0623_009:0786a15": "十種神用。故名神力品。△此去八品。總明付囑流",
    "X32n0623_009:0786a16": "通。分為三段。一此與囑累二品。明囑累流通。分二。",
    "X32n0623_009:0786a17": "一明菩薩受命弘經。又二。一長行。分三。一菩薩受",
    "X32n0623_009:0786a18": "命。又二。一經家敘儀。",
    "X32n0623_009:0786a19": "爾時千世界微塵等(至)一心合掌瞻仰尊顏。",
    "X32n0623_009:0786a20": "地涌之眾。本為弘通大法而來。當時由會眾陳疑",
    "X32n0623_009:0786a21": "請問。佛為顯本門大事。開導未畢。故不暇陳來意",
    "X32n0623_009:0786a22": "而發願也。然迹本二門流通之機。各有兩層。如迹",
    "X32n0623_009:0786a23": "門如來唱募流通。而新記皆已發願此方他方。實",
    "X32n0623_009:0786a24": "未恰佛本意。但顧視八十萬億菩薩。始有持品及",
    "X32n0623_009:0786b01": "安樂行。而成如法流通也。今本門亦有兩層。前囑",
    "X32n0623_009:0786b02": "累隨喜法師三品。亦不盡如來本意。今得涌出大",
    "X32n0623_009:0786b03": "眾各陳本念。則如來懸懷可罄。而此心無慮矣。須",
    "X32n0623_009:0786b04": "知二門流通之眾。前位僅可自利。而後位得真如",
    "X32n0623_009:0786b05": "大用。全身擔荷。故使如來雪釋所懷。現神喜幸。為",
    "X32n0623_009:0786b06": "付囑耳。△二發誓弘經。",
    "X32n0623_009:0786b07": "而白佛言世尊(至)解說書寫而供養之。",
    "X32n0623_009:0786b08": "知音云。究其語意。于處之廣狹。心之緩急。較前有",
    "X32n0623_009:0786b09": "兩不同。於持品諸發願者。何故。藥王等雖各發願",
    "X32n0623_009:0786b10": "此方他方周旋往返十方持經。然但奉佛命。不得",
    "X32n0623_009:0786b11": "佛心。故佛不放心瞑目而付囑也。惟此千世界塵",
    "X32n0623_009:0786b12": "眾發願。舉其處則曰。於佛滅後世尊分身所在國",
    "X32n0623_009:0786b13": "土滅度之處。是持經之處。無量擴乎。其不止於周",
    "X32n0623_009:0786b14": "旋往返一佛滅後之十方世界也。以佛分身無量。",
    "X32n0623_009:0786b15": "世界亦無量故。舉其心則曰。我等亦自欲得是真",
    "X32n0623_009:0786b16": "淨大法。是持經之心。無倦恢乎。其不同於八十萬",
    "X32n0623_009:0786b17": "億那由他菩薩言。我等敬信佛悉忍是諸惡。惟願",
    "X32n0623_009:0786b18": "世尊在於他方遙見守護。以畏惡求護。終是賴佛",
    "X32n0623_009:0786b19": "行事。今此大眾。自欲得真淨法。則上不恃佛。下不",
    "X32n0623_009:0786b20": "畏惡。故得佛命。而愜佛心。即現神力而囑累也。△",
    "X32n0623_009:0786b21": "二佛現神力。分二。一所對之眾。",
    "X32n0623_009:0786b22": "爾時世尊於文殊師利等(至)人非人等一切眾前。",
    "X32n0623_009:0786b23": "此去皆經家敘置。佛以十種神力。為囑累也。知音",
    "X32n0623_009:0786b24": "言。文殊等為舊住。顯上行等為新住。況文殊在過",
    "X32n0623_009:0786c01": "去日月燈佛。為妙光法師。教八王子。其第八曰燃",
    "X32n0623_009:0786c02": "燈。則釋迦於燃燈。始發大心。故稱文殊為舊住娑",
    "X32n0623_009:0786c03": "婆之耆宿也。今對此眾前。現大神力。是欲將此經",
    "X32n0623_009:0786c04": "付囑本土也。△二正現神力。分為十科。一出舌表",
    "X32n0623_009:0786c05": "真。",
    "X32n0623_009:0786c06": "現大神力出廣長舌上至梵世。",
    "X32n0623_009:0786c07": "此如來以廣長舌。現超世間。徧覆一切大神力也。",
    "X32n0623_009:0786c08": "天台云。現大神力一句為總。下十種是別。吐舌相",
    "X32n0623_009:0786c09": "者。顯今經所演開三顯一權實本迹授記聲聞因",
    "X32n0623_009:0786c10": "緣譬喻等。一皆誠諦不虗。不然。胡能現此廣長舌",
    "X32n0623_009:0786c11": "相耶。三世不妄語。舌能至鼻。三藏佛舌至髮際。今",
    "X32n0623_009:0786c12": "至梵天。出過凡聖之外。極於淨天之頂。相既殊常。",
    "X32n0623_009:0786c13": "說彌可信。△二放光顯妙。",
    "X32n0623_009:0786c14": "一切毛孔放於無量(至)出廣長舌放無量光。",
    "X32n0623_009:0786c15": "此如來以毛孔光現。充周十方無遮障大神力也。",
    "X32n0623_009:0786c16": "經凡三會放光。最初於眉間白毫放光。但照東方",
    "X32n0623_009:0786c17": "萬八千土者。特於淺近中。示現此境。為一切未知",
    "X32n0623_009:0786c18": "者。令其知且識也。次於三變土處。亦放是光。照東",
    "X32n0623_009:0786c19": "方五百萬億那由他恒河沙國。如是次第。遍照八",
    "X32n0623_009:0786c20": "方。較前方土增勝。是擴充前境。令其知識深增廣",
    "X32n0623_009:0786c21": "達耳。前但一毛。今則一切毛。前只一色。今無數色",
    "X32n0623_009:0786c22": "前照少方。今則十方。此所謂以無數方便。漸令入",
    "X32n0623_009:0786c23": "佛智。先則曰甚深無量難解難入。至此則透頂透",
    "X32n0623_009:0786c24": "底。無餘蘊矣。天台云。通身毛孔。遍體放光。周遍十",
    "X32n0623_009:0787a01": "方。無處不明。表二門理一。智境究竟也。上迹門白",
    "X32n0623_009:0787a02": "毫吐耀。始在東方。表七方便。初見一理。今本門既",
    "X32n0623_009:0787a03": "竟。放一切光。照一切土。能令初心因位。終於等覺",
    "X32n0623_009:0787a04": "究竟佛慧。分身諸佛。亦復如是。此相既同。各於其",
    "X32n0623_009:0787a05": "土利益亦然。△三延促同時。",
    "X32n0623_009:0787a06": "釋迦牟尼佛及寶樹下(至)然後還攝舌相。",
    "X32n0623_009:0787a07": "此如來以暫作久。幻變三際。現延促同時大力也。",
    "X32n0623_009:0787a08": "一時吐舌。延百千歲。非大神力。而何攝收也。還攝。",
    "X32n0623_009:0787a09": "對上出舌言。直指云。諸佛證得三際平等真俗一",
    "X32n0623_009:0787a10": "如。乃能延剎那為一劫。促一劫為剎那。以其心量",
    "X32n0623_009:0787a11": "不存。則法界量滅。法界無量。而延促如幻。是佛尋",
    "X32n0623_009:0787a12": "常受用三昧。但對新機。故曰神力。△四謦欬彈指。",
    "X32n0623_009:0787a13": "一時謦欬俱共彈指是二音聲遍至十方。",
    "X32n0623_009:0787a14": "此如來以彈欬聲。現普徧十方無隔礙大神力也。",
    "X32n0623_009:0787a15": "攝舌相後。將欲發聲。故曰謦欬。謦欬彈指。何言神",
    "X32n0623_009:0787a16": "力。神力在一時俱共四字中見得。葢三變土中之",
    "X32n0623_009:0787a17": "分身佛。數量無際。如是多佛。俱共一時謦欬彈指。",
    "X32n0623_009:0787a18": "釋迦不先。分身不後。二種音聲齊遍十方。此非大",
    "X32n0623_009:0787a19": "神力耶。要知我如來以全體大用。直顯本地風光。",
    "X32n0623_009:0787a20": "使一切人。透脫玄關金鎻。具頂門眼。所謂咳吐掉",
    "X32n0623_009:0787a21": "臂。皆向上機。此正涅槃會上拈華旨也。前此四大",
    "X32n0623_009:0787a22": "神力。係佛身自出。諸分身佛亦然。以下六神力。乃",
    "X32n0623_009:0787a23": "佛聲光之力。及被佛聲光之力。轉次所現也。謦",
    "X32n0623_009:0787a24": "(輕上聲)。欬(音慨)。△五地六種動。",
    "X32n0623_009:0787b01": "諸佛世界地皆六種震動。",
    "X32n0623_009:0787b02": "此佛聲光威神之力。動彼十方諸地相也。神力不",
    "X32n0623_009:0787b03": "在震動。而在諸佛世界地皆六種八字上見。如來",
    "X32n0623_009:0787b04": "出世大事本迹二門開彰已畢。故出舌相。以表真",
    "X32n0623_009:0787b05": "實。會眾見相。已信如來言無虗妄。佛復欲完白毫",
    "X32n0623_009:0787b06": "中圓具十界之相。使人更知不唯一毫如是。則毛",
    "X32n0623_009:0787b07": "毛孔孔無不皆然。如此者。則色遍十方矣。色既如",
    "X32n0623_009:0787b08": "是。聲亦皆然。所以有謦欬彈指俱遍十方之聲也。",
    "X32n0623_009:0787b09": "且色聲但屬眼耳。而鼻舌身意未嘗顯示。故于此",
    "X32n0623_009:0787b10": "又現大神力。致諸佛世界此感彼應。以至六種震",
    "X32n0623_009:0787b11": "動。則是六種震動。正顯六根大用全彰。使會眾因",
    "X32n0623_009:0787b12": "知自己根根塵塵周遍法界。始不疑諸佛智慧何",
    "X32n0623_009:0787b13": "故甚深無量難解難入也。△六普見大會。",
    "X32n0623_009:0787b14": "其中眾生天龍夜叉(至)皆大歡喜得未曾有。",
    "X32n0623_009:0787b15": "此佛聲光不思議之力。開彼十方眾生。見勝相也。",
    "X32n0623_009:0787b16": "眾生。即指前所震動之十方普佛世界中所有一",
    "X32n0623_009:0787b17": "切眾生也。眾生何由得見娑婆世界無量諸佛及",
    "X32n0623_009:0787b18": "菩薩四眾等。以佛神力故也。惟佛以神力現示。故",
    "X32n0623_009:0787b19": "頓使一切眾生。同於一時。齊成正覺。開佛知見。知",
    "X32n0623_009:0787b20": "見既開。則無所不見。雖世界如是廣遠。諸聖如是",
    "X32n0623_009:0787b21": "眾多。無不分明顯現。圓見無移。那得不大歡喜。得",
    "X32n0623_009:0787b22": "未曾有耶。△七空中出聲。",
    "X32n0623_009:0787b23": "即時諸天於虗空中(至)亦當禮拜供養釋迦牟尼佛。",
    "X32n0623_009:0787b24": "此佛聲光不思議力。令彼十方諸天。見勝勸供相",
    "X32n0623_009:0787c01": "也。諸天何由得聞娑婆世界有釋迦牟尼。為諸菩",
    "X32n0623_009:0787c02": "薩說此大法。亦以佛神力故也。惟佛以神力現示。",
    "X32n0623_009:0787c03": "故於真俗圓融中。有此聲作此語。知此三寶。告此",
    "X32n0623_009:0787c04": "眾生。教令深心隨喜。則知如此深境。非此深心。不",
    "X32n0623_009:0787c05": "能契會。此禮拜供養。所以不容己也。△八聞聲至",
    "X32n0623_009:0787c06": "敬。",
    "X32n0623_009:0787c07": "彼諸眾生聞虗空中聲已(至)皆共遙散娑婆世界。",
    "X32n0623_009:0787c08": "此十方眾生。藉佛光被。聞虗空之音。遂知于佛興",
    "X32n0623_009:0787c09": "供相也。彼諸眾生。一聞空中之聲。何以便合掌稱",
    "X32n0623_009:0787c10": "名。且遙呈種種寶物。共散娑婆。亦以佛神力故也。",
    "X32n0623_009:0787c11": "惟佛以神力現示。故於盡十方法界。若己若人。總",
    "X32n0623_009:0787c12": "得開佛知見。彼此不分。故各於自所住處。作諸供",
    "X32n0623_009:0787c13": "養也。若論此中本始二覺。則一切人。於第六神力",
    "X32n0623_009:0787c14": "中。已見釋迦與多寶同居一塔。至於分身諸佛一",
    "X32n0623_009:0787c15": "切菩薩。皆已明見。又何用天人再告。須知由聞此",
    "X32n0623_009:0787c16": "聲。又得一翻親切。所以說向娑婆。於處親切。稱如",
    "X32n0623_009:0787c17": "來名。於理親切。既有所向有所尊。則知無不明。此",
    "X32n0623_009:0787c18": "可謂真得佛知矣。△九供物成葢。",
    "X32n0623_009:0787c19": "所散諸物從十方來(至)遍覆此間諸佛之上。",
    "X32n0623_009:0787c20": "此娑婆眾生。亦因佛神力故。遂得見于十方各各",
    "X32n0623_009:0787c21": "興供變現之相也。彼華香瓔珞等。來如雲集。何由",
    "X32n0623_009:0787c22": "變成寶帳。覆我諸佛。此非佛神力。斷不能也。要知",
    "X32n0623_009:0787c23": "諸物來從十方。是攝大用於一處。變成寶葢。是散",
    "X32n0623_009:0787c24": "而復聚。正應如來說無量義經已。又入無量義定。",
    "X32n0623_009:0788a01": "此間諸佛即全體也。徧覆者。無佛不俱也。徧覆此",
    "X32n0623_009:0788a02": "間諸佛之上。始是攝大用歸全體。所作已辦。知見",
    "X32n0623_009:0788a03": "已圓。所謂慈蔭妙雲。覆涅槃海。△十通一佛土。",
    "X32n0623_009:0788a04": "於時十方世界通達無礙如一佛土。",
    "X32n0623_009:0788a05": "此總繳由佛神力。十方世界與娑婆世界。皆悉融",
    "X32n0623_009:0788a06": "通。為一佛土相也。世界。是依正二報之總名。且器",
    "X32n0623_009:0788a07": "界本無分限疆域。皆是強名。而正報眾生。固為一",
    "X32n0623_009:0788a08": "理。由知見妄生。致令眾塵隔越。所謂無同異中。熾",
    "X32n0623_009:0788a09": "然成異者。皆妄也。虗妄既立。知見妄分。所以在眼",
    "X32n0623_009:0788a10": "分為見。在耳隔為聞。故謂元以一精明。分成六和",
    "X32n0623_009:0788a11": "合也。世尊於無量劫。證此無礙妙理。觀一切人大",
    "X32n0623_009:0788a12": "夜難曉。故特為此大事因緣出世。開示之也。今既",
    "X32n0623_009:0788a13": "開示已極。而一切人知見亦極。是翻前迷境。為大",
    "X32n0623_009:0788a14": "覺場。故于十方世界。昔所不通不達最滯最礙之",
    "X32n0623_009:0788a15": "所。而今豁然貫徹。故曰通達無礙如一佛土也。如",
    "X32n0623_009:0788a16": "來始自放光現瑞。出定歎德開權顯實。廢迹顯本。",
    "X32n0623_009:0788a17": "共二十品經文。妙法深談。至此神力妙現。至此本",
    "X32n0623_009:0788a18": "迹融會。至此生佛同證。至此轉虗妄知見成諸佛",
    "X32n0623_009:0788a19": "知見。至此無一針鋒處不是佛知。無一微塵裡不",
    "X32n0623_009:0788a20": "是佛見。始完如來出世為一大事因緣開示悟入",
    "X32n0623_009:0788a21": "之本心本願也。按經意。本門正宗。當終於此。佛現",
    "X32n0623_009:0788a22": "神力已竟。△三結要勸持。分四。一稱歎付囑。",
    "X32n0623_009:0788a23": "爾時佛告上行等(至)說此經功德猶不能盡。",
    "X32n0623_009:0788a24": "從前既將出世本懷顯發已竟。而會眾亦一一圓",
    "X32n0623_009:0788b01": "證已竟。故但召下方弟子而付囑也。且現神力時。",
    "X32n0623_009:0788b02": "於文殊眾前者。由文殊於日月燈明時。已領命流",
    "X32n0623_009:0788b03": "通。藥王於日月淨明德佛前。亦已受命流通矣。但",
    "X32n0623_009:0788b04": "於此諸菩薩前。現如是神力。以彼皆耆宿。曾見先",
    "X32n0623_009:0788b05": "佛亦如是現。今復覩相。而流通之意復新。上行等。",
    "X32n0623_009:0788b06": "昔所未見。今一見如是神力。則受命流通之念轉",
    "X32n0623_009:0788b07": "切。必祈滿足菩提而後已。亦使新記聲聞。安心萬",
    "X32n0623_009:0788b08": "行。更無餘想。故告云諸佛神力。此其少分。尚有不",
    "X32n0623_009:0788b09": "思議者存焉。此結證本門正宗大業也。若我以是",
    "X32n0623_009:0788b10": "神力下。方起付囑流通。謂若我以此神力。現於無",
    "X32n0623_009:0788b11": "量劫中。劫劫為囑累故。宣說此經功德。猶不能盡。",
    "X32n0623_009:0788b12": "是知前段結上。後節起下。則於正宗流通兩楹之",
    "X32n0623_009:0788b13": "中。始有分結。若作一氣解釋。則此神力獨為流通",
    "X32n0623_009:0788b14": "而舉也。看者當須斟別。且諸佛如來。凡現神變相。",
    "X32n0623_009:0788b15": "皆有大因緣。故最初欲開權顯實授三根人記。但",
    "X32n0623_009:0788b16": "略放一光。迹門將畢。而復欲開顯本門大事。則又",
    "X32n0623_009:0788b17": "廣放斯光。今正宗事畢。故現如是十種神力。則興",
    "X32n0623_009:0788b18": "起流通之意。有在於茲。△二結要付囑。",
    "X32n0623_009:0788b19": "以要言之如來一切(至)皆於此經宣示顯說。",
    "X32n0623_009:0788b20": "此總束前正宗權實本迹所說過者。今皆並舉。總",
    "X32n0623_009:0788b21": "結一經大要。以付囑地湧菩薩。使之得其關要。以",
    "X32n0623_009:0788b22": "便處處流通也。故曰以要言之。如來乃通舉十方",
    "X32n0623_009:0788b23": "三世所有之佛。法即諸佛如來各各於道場所證",
    "X32n0623_009:0788b24": "之法。而言一切所有者。即指前正宗最初出定歎",
    "X32n0623_009:0788c01": "德。十界十如。大小權實。三周開顯。授聲聞記。以至",
    "X32n0623_009:0788c02": "歎美法師。說安樂行。地涌因緣。壽量長遠等。皆是",
    "X32n0623_009:0788c03": "如來所有一切法也。此屬佛之智慧。自在神力者。",
    "X32n0623_009:0788c04": "即前放光動地。延促同時。八十小劫謂如半日。接",
    "X32n0623_009:0788c05": "大眾於虗空。變娑婆於頃刻。以至如上十種神用。",
    "X32n0623_009:0788c06": "皆是如來一切神力也。此屬佛之神通。秘要藏者。",
    "X32n0623_009:0788c07": "為諸佛守護。秘即秘密。要乃緊要。如前光中所現",
    "X32n0623_009:0788c08": "十法界相。豈非秘要。地中所涌多寶妙塔。豈非秘",
    "X32n0623_009:0788c09": "要。下方所出一一菩薩。豈非秘要。龍宮涌出無量",
    "X32n0623_009:0788c10": "化眾等。此皆向所未現者。今於法華。一一顯露。令",
    "X32n0623_009:0788c11": "見聞者。畢到菩提。皆是如來秘要之藏。故謂久默",
    "X32n0623_009:0788c12": "斯要也。此屬如來三昧。甚深之事者。即如文殊明",
    "X32n0623_009:0788c13": "日月燈佛之事。世尊說大通智勝事。提婆達多事。",
    "X32n0623_009:0788c14": "龍女成佛事。化地涌眾事。常不輕行事。開權顯實",
    "X32n0623_009:0788c15": "事。廢迹顯本事。皆為難測難知。是如來甚深事也。",
    "X32n0623_009:0788c16": "此屬如來知見。故譬喻品云。有無量三昧智慧神",
    "X32n0623_009:0788c17": "通知見波羅蜜皆已具足。今欲付囑諸菩薩如此",
    "X32n0623_009:0788c18": "四法。但撮要而言。故云皆於此經宣示顯說。更須",
    "X32n0623_009:0788c19": "知此四法。即五重玄義所建立者。一切法。即妙法",
    "X32n0623_009:0788c20": "名也。自在神通既已明見。則疑斷信生用也。秘要",
    "X32n0623_009:0788c21": "之藏。即融萬有。而歸一實相體也。甚深之事。因果",
    "X32n0623_009:0788c22": "該徹。一乘所尚宗也。唯此四句。攝盡一經全旨。斯",
    "X32n0623_009:0788c23": "可見經意。完正宗而總要義。以付囑諸菩薩。始是",
    "X32n0623_009:0788c24": "流通。△三勸獎付囑。",
    "X32n0623_009:0789a01": "是故汝等於如來滅後(至)是中皆應起塔供養。",
    "X32n0623_009:0789a02": "是故汝等下。召上行等守護流通。然流通。畢竟要",
    "X32n0623_009:0789a03": "一心受持讀誦解說書寫如說修行。具此六事。堪",
    "X32n0623_009:0789a04": "當責任。所在國土下。謂凡有此經之處。凡有修行",
    "X32n0623_009:0789a05": "此經之人。逐一命上行等。皆應起塔供養。此是應",
    "X32n0623_009:0789a06": "上。四殊勝力。悉屬此經。咸在此人。而繼起慧命也。",
    "X32n0623_009:0789a07": "故當恭敬。△四釋成付囑。",
    "X32n0623_009:0789a08": "所以者何當知是處(至)諸佛於此而般涅槃。",
    "X32n0623_009:0789a09": "此正釋其意。上云經卷所在之處。便應起塔者。以",
    "X32n0623_009:0789a10": "經中要說。要在四事。是處者。天台云。即經在處。以",
    "X32n0623_009:0789a11": "道場釋上甚深之事。得菩提釋上秘藏。轉法輪釋",
    "X32n0623_009:0789a12": "上一切法。入涅槃釋上神力。此之四要。攝經文盡。",
    "X32n0623_009:0789a13": "故皆應起塔也。所言要者。得菩提是法身。轉法輪",
    "X32n0623_009:0789a14": "是般若。入涅槃是解脫。三法成秘密藏。佛住其中。",
    "X32n0623_009:0789a15": "即是塔義。△二偈頌。分二。一頌十種神力。",
    "X32n0623_009:0789a16": "爾時世尊欲重宣此義而說偈言。",
    "X32n0623_009:0789a17": "諸佛救世者住於大神通(至)現無量神力。",
    "X32n0623_009:0789a18": "前四句總頌。諸佛當其出世。住大神通。無非為救",
    "X32n0623_009:0789a19": "此未聞佛道者。其所以顯現神力。不止於此有無",
    "X32n0623_009:0789a20": "量也。亦不過悅樂眾生令其深造耳。舌相等四句。",
    "X32n0623_009:0789a21": "頌色徧十方。今新舊住娑婆。以及他方雲集九界",
    "X32n0623_009:0789a22": "眾生。咸得聞此正宗大業。各發二利之心。其求是",
    "X32n0623_009:0789a23": "道。何等諄切。故為之吐舌放光。現此希有。以結證",
    "X32n0623_009:0789a24": "前文之所受也。謦欬等。頌聲徧十方。普諭此界他",
    "X32n0623_009:0789b01": "方。令知佛滅度後流通得人。如來出世本懷。不大",
    "X32n0623_009:0789b02": "慰耶。所以現無量神力。以起後付囑流通也。於前",
    "X32n0623_009:0789b03": "十種神力中。但出此四。餘皆攝於無量二字中。△",
    "X32n0623_009:0789b04": "二頌結要付囑。分三。一總頌四法。",
    "X32n0623_009:0789b05": "囑累是經故讚美受持者(至)不可得邊際。",
    "X32n0623_009:0789b06": "此總頌四法。但云囑累是經故。以至不可得邊際。",
    "X32n0623_009:0789b07": "具含四義。義既無邊。則受持之人功德。亦無邊也。",
    "X32n0623_009:0789b08": "△二別頌四法。分四。一頌一切之法。",
    "X32n0623_009:0789b09": "能持是經者則為已見我(至)教化諸菩薩。",
    "X32n0623_009:0789b10": "此頌如來一切所有之法。天台云。持法即持佛身。",
    "X32n0623_009:0789b11": "一切法不出能化能證及所化所證故也。△二頌",
    "X32n0623_009:0789b12": "自在神力。",
    "X32n0623_009:0789b13": "能持是經者令我及分身(至)亦令得歡喜。",
    "X32n0623_009:0789b14": "神力動相。從歡喜中生。若有能持此經。不唯即今",
    "X32n0623_009:0789b15": "諸佛現神稱讚。使三世十方如來。無不如是現神",
    "X32n0623_009:0789b16": "稱讚也。△三頌秘要之藏。",
    "X32n0623_009:0789b17": "諸佛坐道場所得秘要法能持是經者不久亦當得。",
    "X32n0623_009:0789b18": "諸佛於菩提道場。所得秘密微妙難解之法。唯佛",
    "X32n0623_009:0789b19": "與佛乃能知之。今若能持誦此經。則去道場不遠。",
    "X32n0623_009:0789b20": "不久亦當得此妙法矣。△四頌甚深之事。",
    "X32n0623_009:0789b21": "能持是經者於諸法之義(至)畢竟住一乘。",
    "X32n0623_009:0789b22": "上言不久當得此法。是自利。此言樂說無窮盡方。",
    "X32n0623_009:0789b23": "是利他。謂若能持誦此經。則得於法於義言詞樂",
    "X32n0623_009:0789b24": "說。以成四無礙辯。說法無滯。如風入空。了無障礙",
    "X32n0623_009:0789c01": "既得如是辯才。於如來滅後。凡佛所說一切經法。",
    "X32n0623_009:0789c02": "隨其次第。亦能如佛。以種種因緣譬喻言詞。而為",
    "X32n0623_009:0789c03": "眾生。說此實相妙法也。自覺覺他。破愚痴暗。喻如",
    "X32n0623_009:0789c04": "日月光明。無所不燭。故能教化無量菩薩。究竟一",
    "X32n0623_009:0789c05": "乘妙果。豈非如來甚深之事耶。△三頌總結勸。",
    "X32n0623_009:0789c06": "是故有智者聞此功德利(至)決定無有疑。",
    "X32n0623_009:0789c07": "此頌總結四法。言若能持此四法。信受斯經。畢竟",
    "X32n0623_009:0789c08": "成佛無疑也。從現神力之後。如來正說流通。故告",
    "X32n0623_009:0789c09": "上行等諸菩薩。總一經要義。不出四法。而重疊發",
    "X32n0623_009:0789c10": "明。本為囑累。故此結云。是人於佛道決定無有疑。",
    "X32n0623_009:0789c11": "則此段長文並頌。在囑累流通之前。亦是結前起",
    "X32n0623_009:0789c12": "後。盡此之後。立囑累品也。",
    "X32n0623_009:0789c13": "囑累品第二十二",
    "X32n0623_009:0789c14": "品節云。此品因前開示顯理已圓。當機悟心已徹。",
    "X32n0623_009:0789c15": "信解已真。而成佛之正因已具。則如來出世之本",
    "X32n0623_009:0789c16": "懷已滿。正若長者父子情忘。即當委付家業。故說",
    "X32n0623_009:0789c17": "囑累。以終諸弟子之信解也。○自提婆達多至此。",
    "X32n0623_009:0789c18": "十一品經。總為悟佛知見。合前二十二品。通為信",
    "X32n0623_009:0789c19": "解。總屬顯理為因。下六品顯行。以明證入為果。要",
    "X32n0623_009:0789c20": "解云。以言托之曰囑。以法系之曰累。欲使傳續妙",
    "X32n0623_009:0789c21": "法。利達無窮。故曰囑累。而為付授流通也。然法會",
    "X32n0623_009:0789c22": "未終。遽說囑累者。此經以智立體。以行成德。前之",
    "X32n0623_009:0789c23": "開佛知見。明一大事。立體之法既備。故說囑累。以",
    "X32n0623_009:0789c24": "明佛佛授手之要止此而已。後之以行成德者。唯",
    "X32n0623_009:0790a01": "體前法。推而行之。更無別法。既無別法。則於此囑",
    "X32n0623_009:0790a02": "累宜矣。△二明如來摩頂付囑。分二。一特明付囑。",
    "X32n0623_009:0790a03": "又三。一如來付囑。",
    "X32n0623_009:0790a04": "爾時釋迦牟尼佛(至)令一切眾生普得聞知。",
    "X32n0623_009:0790a05": "前品神力。是慶悅眾生。以成法喜。故就座而現。以",
    "X32n0623_009:0790a06": "顯果體自在。今為付囑流通。雖是成就菩薩自行。",
    "X32n0623_009:0790a07": "然佛為續慧命。是佛己事。故從座起立。而復現神",
    "X32n0623_009:0790a08": "力也。直指云。舉手表權。摩頂表實。藉諸佛之權。顯",
    "X32n0623_009:0790a09": "自性之實。始契流通之旨。舉一手而普摩無量諸",
    "X32n0623_009:0790a10": "菩薩頂。是大神力。此如來以身業加持也。已上是",
    "X32n0623_009:0790a11": "經家敘置。結證法師品則為如來手摩其頭之案。",
    "X32n0623_009:0790a12": "二曰。我於無量劫。修習是難得法。今以付汝等。是",
    "X32n0623_009:0790a13": "以口業加持也。三曰。汝等應當一心流布此法。廣",
    "X32n0623_009:0790a14": "令增益。是意業加持也。此結證法師品則為如來",
    "X32n0623_009:0790a15": "所遣行如來事之案。即此三處加被。見如來大展",
    "X32n0623_009:0790a16": "慈悲。無恡無畏顯矣。[△@△]細玩付囑之詞。曰我於無",
    "X32n0623_009:0790a17": "量劫。修習是難得之法。此中勤苦有不忍具說者。",
    "X32n0623_009:0790a18": "豈獨於阿私仙處。千歲忍苦。為常不輕時。億劫行",
    "X32n0623_009:0790a19": "道耶。須知歷塵點劫之捨身命。又豈止一娑婆而",
    "X32n0623_009:0790a20": "無芥子許空處耶。總為得此法之難耳。今以此難",
    "X32n0623_009:0790a21": "得之法。付囑汝等。汝等但憶己之勤苦難得。當思",
    "X32n0623_009:0790a22": "吾之勤苦難得。豈不盡力流通哉。此為佛囑上行",
    "X32n0623_009:0790a23": "等之苦切至矣。再觀初曰廣令增益。後曰令一切",
    "X32n0623_009:0790a24": "眾生普得聞知。此又為吾佛不捨一眾生之苦切",
    "X32n0623_009:0790b01": "至矣。讀者當深生慚愧。",
    "X32n0623_009:0790b02": "所以者何如來有大慈悲(至)勿生慳恡。",
    "X32n0623_009:0790b03": "此正出囑累之意。所以者何下。至大施主。是佛自",
    "X32n0623_009:0790b04": "舉大體為宗。教上行等効法而行也。直指云。大慈",
    "X32n0623_009:0790b05": "悲。即如來室。應安樂品生二種心。無慳恡。即如來",
    "X32n0623_009:0790b06": "衣。應方便品若以小乘化我則墮慳貪。無所畏。即",
    "X32n0623_009:0790b07": "如來座。應前以無畏心說是經典。天台云。佛智慧。",
    "X32n0623_009:0790b08": "即一切智。如來智慧。即道種智。自然智慧。即一切",
    "X32n0623_009:0790b09": "種智。於如來室中。能施眾生三種智慧。乃至座中",
    "X32n0623_009:0790b10": "亦復知是。此即衣座室中。各具三智。以此三事。弘",
    "X32n0623_009:0790b11": "經益他。令他各得果地三智之用也。汝等下。是囑",
    "X32n0623_009:0790b12": "累上行等効之而普利也。一曰應學。又曰勿悋。如",
    "X32n0623_009:0790b13": "此囑累。可謂諄諄矣。",
    "X32n0623_009:0790b14": "於未來世若有善男子(至)則為已報諸佛之恩。",
    "X32n0623_009:0790b15": "此正囑於未來世而流通也。天台云。若根深智利。",
    "X32n0623_009:0790b16": "直說佛慧。若不堪者。於餘深法中。示教利喜。佛慧",
    "X32n0623_009:0790b17": "是深而非餘。方便是餘而非深。別教次第。是餘亦",
    "X32n0623_009:0790b18": "深。汝能以餘深之法。助申佛慧。即善巧報佛之恩",
    "X32n0623_009:0790b19": "也。此名誡付。始完寶塔品中付囑有在之案。△二",
    "X32n0623_009:0790b20": "菩薩領受。",
    "X32n0623_009:0790b21": "時諸菩薩摩訶薩(至)唯然世尊願不有慮。",
    "X32n0623_009:0790b22": "天台云。佛既三業付囑。菩薩亦三業領受。俱發聲",
    "X32n0623_009:0790b23": "是口領。曲躬等是身領。歡喜是意領。如世尊勅者。",
    "X32n0623_009:0790b24": "領受如來是大施主。即入室也。當具奉行者領教",
    "X32n0623_009:0790c01": "無諸慳恡。即著衣也。願不有慮者。領教無所畏。即",
    "X32n0623_009:0790c02": "坐座也。[△@△]此經本迹二門。如來屢屢教人發願通",
    "X32n0623_009:0790c03": "經。意在大法難行。人亦難信。誰能悟此妙法。徹古",
    "X32n0623_009:0790c04": "通今。誰能以此妙法。益人自益。四十年中。血心苦",
    "X32n0623_009:0790c05": "口。到法華會上。始有回心向此法門者。既能信受。",
    "X32n0623_009:0790c06": "即與記成佛。而急急乎使之流通。會中諸菩薩聲",
    "X32n0623_009:0790c07": "聞亦疊疊發願受持。於中或抑或揚。皆是大權方",
    "X32n0623_009:0790c08": "便。策進新行。其實一往尚未決定。至此始摩頂安",
    "X32n0623_009:0790c09": "慰。而再三付囑矣。況摩頂。是上愛下之意。曲躬低",
    "X32n0623_009:0790c10": "頭。乃下敬上之儀。上行等至此喜徧通身。益加恭",
    "X32n0623_009:0790c11": "敬。是何等慶快。故亦三番承任。可謂全身擔荷矣。",
    "X32n0623_009:0790c12": "此方結完如來不許他方菩薩弘經之案。△三事",
    "X32n0623_009:0790c13": "畢唱散。",
    "X32n0623_009:0790c14": "爾時釋迦牟尼佛(至)多寶佛塔還可如故。",
    "X32n0623_009:0790c15": "此見能事既周。則各安所安也。直指云。初為三周",
    "X32n0623_009:0790c16": "召集。以表圓行圓證。自變土以來。分座而坐。共助",
    "X32n0623_009:0790c17": "法化。至神力品。與佛同放寶光。同現舌相。以表主",
    "X32n0623_009:0790c18": "伴體用一如。由此迹本兩門。一切大會。同見同聞。",
    "X32n0623_009:0790c19": "佛知佛見無不了了。大功佐畢。故命各還本土。導",
    "X32n0623_009:0790c20": "利本土眾生。多寶是本覺之理。理無來去。故曰還",
    "X32n0623_009:0790c21": "可如故。[△@△]分身諸佛向從十方來者。為利眾生。從",
    "X32n0623_009:0790c22": "無去來中。示諸來相。今既大功告竣。則退藏於密",
    "X32n0623_009:0790c23": "矣。多寶佛塔向出現時。但曰爾時佛前有七寶塔。",
    "X32n0623_009:0790c24": "竟不言從何所來。昔既不來。今亦何往。所以云還",
    "X32n0623_009:0791a01": "可如故。此一故字。當須著眼。向如來未放光出定",
    "X32n0623_009:0791a02": "時看。向彌勒文殊未問答時看。向分身諸佛未動",
    "X32n0623_009:0791a03": "步時看。向寶塔未涌現已前看。於此等處。看得親",
    "X32n0623_009:0791a04": "切。始知還可如故的境界。甚不可思議也。△二時",
    "X32n0623_009:0791a05": "眾歡喜。",
    "X32n0623_009:0791a06": "說是語時十方無量(至)聞佛所說皆大歡喜。",
    "X32n0623_009:0791a07": "世尊為大事出世。開示眾生本覺妙明。自放光出",
    "X32n0623_009:0791a08": "定已來。若聖若凡。是依是正。無不從頭變弄一過。",
    "X32n0623_009:0791a09": "至令三根同證。十界普圓。生界既空。世界相滅。總",
    "X32n0623_009:0791a10": "為一真法界。而復流通有托。慧燄繼於將來克紹",
    "X32n0623_009:0791a11": "得人。道種遍於沙界。出世本懷。於斯已畢。故至諸",
    "X32n0623_009:0791a12": "佛同慶。海會共歡。當此之時正是諸佛演圓滿修",
    "X32n0623_009:0791a13": "多羅教。共入普光明殿天台云。昔慈恩基師。安國",
    "X32n0623_009:0791a14": "涉師。並移此品於勸發品後。若在於此。有八相違",
    "X32n0623_009:0791a15": "十不可之說。荊溪尊者。於記文中。一一敘破。文繁",
    "X32n0623_009:0791a16": "不錄。知音問。何不命多寶塔還歸下方。答。尚欲留",
    "X32n0623_009:0791a17": "證宿王華之請藥王本事。教妙音來見文殊。受觀",
    "X32n0623_009:0791a18": "音之分瓔珞。成無盡意之福田故也。又云。本分流",
    "X32n0623_009:0791a19": "通於此已訖支別流通更有六品。首置藥王本事",
    "X32n0623_009:0791a20": "者。藥王持此經。為一切眾生所喜見。不惜燒身然",
    "X32n0623_009:0791a21": "臂。見法師品之所因。及持品之發願也。藥王持經。",
    "X32n0623_009:0791a22": "於此方之行則苦矣。於他方之音則未妙。故受之",
    "X32n0623_009:0791a23": "以妙音來往品。見八十萬億那由眾周旋往返之",
    "X32n0623_009:0791a24": "軌範矣。周旋於世界。為人雖妙。往返於自身。為己",
    "X32n0623_009:0791b01": "則不自在。故受之以觀音普門品。見上行等六萬",
    "X32n0623_009:0791b02": "恒沙之眾。自欲得真淨大法。無非普門自在之業",
    "X32n0623_009:0791b03": "矣。流通至普門自在。則可謂總一切法持無量義。",
    "X32n0623_009:0791b04": "故受之以陀羅尼品。流通既至總持。則上合十方",
    "X32n0623_009:0791b05": "諸佛本妙覺心。下合六道眾生同體悲仰。莊嚴妙",
    "X32n0623_009:0791b06": "覺王剎之行至矣。而無以加矣。故受之莊王本事",
    "X32n0623_009:0791b07": "品。妙莊嚴王。乃成佛之果。普賢勸發。為成佛之因",
    "X32n0623_009:0791b08": "欲明此經因該果海果徹因源。則無越乎內樹四",
    "X32n0623_009:0791b09": "德外全萬行。不捨寶威德上王佛國。而來遊戲於",
    "X32n0623_009:0791b10": "娑婆世界。故受之以普賢勸發品。而告終焉。然此",
    "X32n0623_009:0791b11": "六品。於本經各為一支。別明一行。故名支別流通",
    "X32n0623_009:0791b12": "也。",
    "X32n0623_009:0791b13": "藥王菩薩本事品第二十三",
    "X32n0623_009:0791b14": "品節云。此品來意。前既顯理已圓。今當顯行以明",
    "X32n0623_009:0791b15": "入佛知見也。以藥王明行者。意謂雖悟圓理。然於",
    "X32n0623_009:0791b16": "俗諦利生。必資止觀之藥調治之方。淨治無明煩",
    "X32n0623_009:0791b17": "惱。以破我法二執。方為妙行。而可證入妙果矣。故",
    "X32n0623_009:0791b18": "首問藥王云何遊於娑婆世界。而行百千萬億難",
    "X32n0623_009:0791b19": "行苦行者。正示二乘初涉生死險道。全仗止觀之",
    "X32n0623_009:0791b20": "力故。以藥王因昔聞妙法華經。得現一切色身三",
    "X32n0623_009:0791b21": "昧。破我法二執。乃能以神力供佛。得受付囑也。然",
    "X32n0623_009:0791b22": "以身供佛。表破我執。。臂供塔。表破法執二執全",
    "X32n0623_009:0791b23": "空。皆因法華三昧之力。顯持經之功。見妙法最勝。",
    "X32n0623_009:0791b24": "故廣讚經功。凡有修者。無不獲益也。執有分別俱",
    "X32n0623_009:0791c01": "生二種。初破分別二執。即登初地。破俱生二執。即",
    "X32n0623_009:0791c02": "登佛地。今明破二執。而登地之行。至此乃顯。故判",
    "X32n0623_009:0791c03": "為入佛知見明矣。楞伽明菩薩以止觀力。進破二",
    "X32n0623_009:0791c04": "障。實證真理。從初地至第七地。頓捨藏識。乃入八",
    "X32n0623_009:0791c05": "地。自此即得三種意生身。一者。謂三昧樂意生身。",
    "X32n0623_009:0791c06": "二者覺法自性意生身。三者種類俱生無作意生",
    "X32n0623_009:0791c07": "身。此當八地得現一切色身三昧。正三昧樂意生",
    "X32n0623_009:0791c08": "身也妙音觀音二品。如次配二種身。以得此身。乃",
    "X32n0623_009:0791c09": "實證之騐也。然此意生身。入定則有。出定則無。故",
    "X32n0623_009:0791c10": "云三昧樂。天台云。藥王本事者。觀經云。昔名星光。",
    "X32n0623_009:0791c11": "從尊者日藏。聞說佛慧。以雪山上藥。供養眾僧。願",
    "X32n0623_009:0791c12": "我未來能治眾生身心兩病。舉世歡喜。號曰藥王。",
    "X32n0623_009:0791c13": "今此經云。名一切眾生喜見。頓捨一身。復燒兩臂。",
    "X32n0623_009:0791c14": "輕生重法。命殞道存。舉昔顯今。故言本事品也。△",
    "X32n0623_009:0791c15": "二後五品約化他流通。分五。一出藥王本事。勗弘",
    "X32n0623_009:0791c16": "經法師。以勸流通。分四。一請問。",
    "X32n0623_009:0791c17": "爾時宿王華菩薩(至)云何遊於娑婆世界。",
    "X32n0623_009:0791c18": "理既圓而行必彰。故有宿王華出請妙行也。直指",
    "X32n0623_009:0791c19": "云。宿即如如理。是真諦。華即如如智。是俗諦。王即",
    "X32n0623_009:0791c20": "理智互融。是中道。以三諦一心為理事無礙之妙",
    "X32n0623_009:0791c21": "行。與本迹兩門會眾。發藥王本事。以啟大行關鍵",
    "X32n0623_009:0791c22": "故如此問也。知音云。當機意謂。娑婆為五濁惡世。",
    "X32n0623_009:0791c23": "人所畏憚。而藥王於持品。獨發願遊於此土者。未",
    "X32n0623_009:0791c24": "審有何本事。妙樂云。通問遊者。遊必具足十法界",
    "X32n0623_009:0792a01": "身。並如妙音觀音。但別舉苦行。以逗所宜。故請答",
    "X32n0623_009:0792a02": "之言。意在苦行也。",
    "X32n0623_009:0792a03": "世尊是藥王菩薩(至)及此聲聞眾聞皆歡喜。",
    "X32n0623_009:0792a04": "據當機請詞。已知藥王有若干苦行。必難具說。今",
    "X32n0623_009:0792a05": "請世尊。於難說中。說其少分。使此方他方一切會",
    "X32n0623_009:0792a06": "眾。聞而歡喜必倣風行之。以持此經也。△二對答。",
    "X32n0623_009:0792a07": "分二。一答苦行。又二。一明事本。",
    "X32n0623_009:0792a08": "爾時佛告宿王華菩薩(至)天人師佛世尊。",
    "X32n0623_009:0792a09": "此舉藥王本事之始也。直指云。一悟圓教初住之",
    "X32n0623_009:0792a10": "時。定證心佛眾生三無差別之理。是以所師之佛",
    "X32n0623_009:0792a11": "號日月淨明德。表三身不住我法雙忘之相。即此",
    "X32n0623_009:0792a12": "佛號謂之藥也。",
    "X32n0623_009:0792a13": "其佛有八十億大菩薩(至)菩薩壽命亦等。",
    "X32n0623_009:0792a14": "此敘大小乘法屬。然壽等如來。而獨謂菩薩者。要",
    "X32n0623_009:0792a15": "知皆是補處位人。其日月淨明之德。亦具矣。",
    "X32n0623_009:0792a16": "彼國無有女人(至)歌歎於佛以為供養。",
    "X32n0623_009:0792a17": "此敘依報莊嚴。女人為污染之緣。佛既名淨明宜",
    "X32n0623_009:0792a18": "其無女人也。三途為愚痴覆慧。佛既名日月淨。故",
    "X32n0623_009:0792a19": "無三途苦處也。修羅等以嗔毒為因。佛既名淨德。",
    "X32n0623_009:0792a20": "所以無修羅與諸難也。地以琉璃。而平如掌者。為",
    "X32n0623_009:0792a21": "淨德而成也。樹即智行。臺即理觀。寶帳以表慈悲。",
    "X32n0623_009:0792a22": "華幡以喻弘辯。瓶爐周遍。乃眾德畢具。樹臺間隔。",
    "X32n0623_009:0792a23": "乃理智互嚴。樹坐菩薩聲聞。臺作歌讚伎樂。此皆",
    "X32n0623_009:0792a24": "以明如來妙德。依不出正。故一一皆從日月淨明",
    "X32n0623_009:0792b01": "德所建立也。天台問。文無修羅。而下何言修羅等",
    "X32n0623_009:0792b02": "見其無臂耶。答。國中無實報修羅。權現容亦有之。",
    "X32n0623_009:0792b03": "○補註引嘉祥云。箭道二里也。或取射垜一百二",
    "X32n0623_009:0792b04": "十步。一百三十步。一百五十步者。△二明本事。分",
    "X32n0623_009:0792b05": "三。一明佛說法。",
    "X32n0623_009:0792b06": "爾時彼佛為一切眾生喜見菩薩(至)說法華經。",
    "X32n0623_009:0792b07": "藥王往劫。受此妙法薰心。而致德潤其身。故為一",
    "X32n0623_009:0792b08": "切眾生之所喜見。所以說此經者。其聲清雅。令人",
    "X32n0623_009:0792b09": "樂聞。持此經者。其相端嚴。令人樂見。古佛為大會",
    "X32n0623_009:0792b10": "說法華經。乃喜見為之當機也。△二喜見修供。分",
    "X32n0623_009:0792b11": "二。一現在。又二。一修行得法。",
    "X32n0623_009:0792b12": "是一切眾生喜見菩薩(至)得現一切色身三昧。",
    "X32n0623_009:0792b13": "此初敘藥王本事也。喜見得聞經已。即能如說修",
    "X32n0623_009:0792b14": "行。言精進經行一心求佛。即修禪定。而兼五度。滿",
    "X32n0623_009:0792b15": "萬二千歲者。大窾云。違現業而根塵清淨也。現一",
    "X32n0623_009:0792b16": "切色身三昧者。此精進求佛之騐也。補註云。現一",
    "X32n0623_009:0792b17": "切色身三昧。即普現色身三昧也。有三義。一者內",
    "X32n0623_009:0792b18": "現。如今經說身根清淨。十界依正於身中現。如淨",
    "X32n0623_009:0792b19": "明鏡現諸色相也。二者外現。如妙音觀音。隨機示",
    "X32n0623_009:0792b20": "現十法界色身。三內外現。如大集經。觀於己身眾",
    "X32n0623_009:0792b21": "生身諸佛身。悉於己身中現。又見己身眾生身。現",
    "X32n0623_009:0792b22": "於佛身中。眾生身中亦如是現。△二作念報恩分",
    "X32n0623_009:0792b23": "二。一用法身力。",
    "X32n0623_009:0792b24": "得此三昧已心大歡喜(至)日月淨明德佛及法華經。",
    "X32n0623_009:0792c01": "此是喜見修行得證。知恩報恩也。三昧非聞法無",
    "X32n0623_009:0792c02": "以得證。法華非佛說何以得聞。今正作念供佛及",
    "X32n0623_009:0792c03": "法。是所以報恩也。",
    "X32n0623_009:0792c04": "即時入是三昧(至)價直娑婆世界以供養佛。",
    "X32n0623_009:0792c05": "此敘以神力供養也。前言得三昧。乃妙用初發之",
    "X32n0623_009:0792c06": "時。今言入三昧。正運用無礙之時也。於虗空中。雨",
    "X32n0623_009:0792c07": "華香供養。顯此供物不假外緣。於定中運用自然",
    "X32n0623_009:0792c08": "而有。補註云。海此岸者。妙高山海南岸。有旃檀香。",
    "X32n0623_009:0792c09": "此為最貴。六銖者。二十四銖為一兩。六銖只重二",
    "X32n0623_009:0792c10": "錢五分。乃四分之一也。銖(音殊)。△二用報身力。分",
    "X32n0623_009:0792c11": "三。一以神力燃身。",
    "X32n0623_009:0792c12": "作是供養已從三昧起(至)八十億恒河沙世界。",
    "X32n0623_009:0792c13": "前以三昧力運心供養。但盡於理。事則未全。故今",
    "X32n0623_009:0792c14": "以身作供養也。服諸香。所以淨諸穢也。飲諸油。所",
    "X32n0623_009:0792c15": "以益諸火也。以神通力願者。妙樂云。不以世火。還",
    "X32n0623_009:0792c16": "依所得三昧。起利他願。以智觀火。焚難思境。故使",
    "X32n0623_009:0792c17": "光明起斯照彼。補註云。薰陸云乳香。出大乘國。葉",
    "X32n0623_009:0792c18": "似棠梨。兜樓婆云草香。出鬼神國。舊云白茅香。畢",
    "X32n0623_009:0792c19": "力迦云丁香。沉水出阿那婆達多池邊。名蓮華藏。",
    "X32n0623_009:0792c20": "然如麻子許。普熏閻浮世界。膠香即白膠香。云即",
    "X32n0623_009:0792c21": "松香。△二恒沙佛共讚。",
    "X32n0623_009:0792c22": "其中諸佛同時讚言(至)作是語已而各默然。",
    "X32n0623_009:0792c23": "其中諸佛即八十億恒河沙世界中之諸佛也。同",
    "X32n0623_009:0792c24": "時者。見無先後。異口同音也。由喜見我執破後。則",
    "X32n0623_009:0793a01": "法身當體顯現。親見佛身。親聞佛語。盡十方世界",
    "X32n0623_009:0793a02": "無不是佛。斯所謂同時也。真精進者。由喜見聞經",
    "X32n0623_009:0793a03": "之後。精進經行。一心求佛。滿萬二千歲。至此行德",
    "X32n0623_009:0793a04": "圓成親見諸佛。故諸佛讚言。如此修行。是可謂真",
    "X32n0623_009:0793a05": "精進矣。真法供養者。證上神力供養。不如以身供",
    "X32n0623_009:0793a06": "養之言。況神力所現者。亦不過香華等之事相。今",
    "X32n0623_009:0793a07": "以身然。則捨心成就。不執有我也。我既空而慧自",
    "X32n0623_009:0793a08": "具。慧具而法真矣。故曰真法供養。然彼華香繒幡",
    "X32n0623_009:0793a09": "之勝。特外物耳。國城妻子之重。特愛緣耳。皆非真",
    "X32n0623_009:0793a10": "法。故所不及。善男子下。結證然身為第一之施。最",
    "X32n0623_009:0793a11": "尊最上。既稱讚已。而各默然者。一是證得真法供",
    "X32n0623_009:0793a12": "養。亦是諸佛神用加被。而各默然受此法供養也。",
    "X32n0623_009:0793a13": "欲顯真際之理離言說相。要解云。夫為法不顧其",
    "X32n0623_009:0793a14": "身。非特佛世也。至人得道。皆能外形骸。忘死生。或",
    "X32n0623_009:0793a15": "喪之若遺土。或喜之如決疣。若楊雄不羨久生。孔",
    "X32n0623_009:0793a16": "聖甘於夕死。凡以達本知常。恃有不忘者存。而蘄",
    "X32n0623_009:0793a17": "脫乎塵垢患累也。且大聖人。又能固以悲願。濟以",
    "X32n0623_009:0793a18": "神力。故燒身然臂。曾無憂恡。世俗或駭其所為。而",
    "X32n0623_009:0793a19": "至人與遺土決疣一而已矣。若識見未忘。諸蘊違",
    "X32n0623_009:0793a20": "礙。不達法行。空慕其迹者。是徒增業苦。為妄作之",
    "X32n0623_009:0793a21": "凶矣。○天台別傳云。智者大師初見南嶽思大禪",
    "X32n0623_009:0793a22": "師於光州大蘇山。思授以普賢道場。令修法華三",
    "X32n0623_009:0793a23": "昧。誦經。至此是真精進是名真法供養如來。寂而",
    "X32n0623_009:0793a24": "入定。見靈山一會儼然未散。豁然大悟。獲旋陀羅",
    "X32n0623_009:0793b01": "尼。○問。律制燒身得偷蘭遮罪。燒指得突吉羅罪。",
    "X32n0623_009:0793b02": "此經讚燒何也。答。大小開制。教法不同。如梵網經",
    "X32n0623_009:0793b03": "云。若不燒身臂指供養諸佛。非出家菩薩。故知順",
    "X32n0623_009:0793b04": "小行易。從大誠難也。△三明身然時節。",
    "X32n0623_009:0793b05": "其身火然千二百歲過是以後其身乃盡。",
    "X32n0623_009:0793b06": "此明身然所歷之時節也。知音謂。所然之身。隨所",
    "X32n0623_009:0793b07": "服香油之力盡而盡也。要解謂。直使六根六塵一",
    "X32n0623_009:0793b08": "切洞徹。故千二百歲其身乃盡。△二未來分五。一",
    "X32n0623_009:0793b09": "生王家。",
    "X32n0623_009:0793b10": "一切眾生喜見菩薩(至)結加趺坐忽然化生。",
    "X32n0623_009:0793b11": "此又明然身之後轉生化生也。知音云。依晉譯。先",
    "X32n0623_009:0793b12": "云忽然化生。後云結加趺坐。其文乃順。化生者。照",
    "X32n0623_009:0793b13": "前彼國無有女人之案。[△@△]喜見既得真法。以供如",
    "X32n0623_009:0793b14": "來。是生佛已泯。故曰命終。法執尚未極忘。故又生",
    "X32n0623_009:0793b15": "日月淨明國中淨德王家也。由此淨明之相未窮。",
    "X32n0623_009:0793b16": "淨德之念未了。故又興然臂之舉。表忘法執也。△",
    "X32n0623_009:0793b17": "二說本事。",
    "X32n0623_009:0793b18": "即為其父而說偈言。",
    "X32n0623_009:0793b19": "大王今當知我經行彼處(至)捨所愛之身。",
    "X32n0623_009:0793b20": "箋難云。有本於此偈後。更添供養於世尊以求無",
    "X32n0623_009:0793b21": "上慧兩句。乃後人擅加耳。笈多所譯。亦但六句。法",
    "X32n0623_009:0793b22": "護譯只四句。[△@△]前云於日月淨明德佛法中精進",
    "X32n0623_009:0793b23": "經行。今既生此國。而言經行彼處者。即捨身處也。",
    "X32n0623_009:0793b24": "我執是其故居。今執破智現。以此望先。為彼處也",
    "X32n0623_009:0793c01": "下皆敘於彼行成之相。",
    "X32n0623_009:0793c02": "說是偈已而白父言(至)我今當還供養此佛。",
    "X32n0623_009:0793c03": "此以昔所行者。歸功於佛法也。知音云。晉譯偈後",
    "X32n0623_009:0793c04": "有父王讚善欲同詣佛之文。有此義更足也。一切",
    "X32n0623_009:0793c05": "眾生。即十二類。語言最難曉解。補註引寶積經云。",
    "X32n0623_009:0793c06": "得此三昧者。善能宣說一切語言。於一字中。說一",
    "X32n0623_009:0793c07": "切字。一切字同於一字。俱舍論云。甄迦羅。亦云矜",
    "X32n0623_009:0793c08": "羯羅。五十二數中。即第十六數也。頻婆羅。即第十",
    "X32n0623_009:0793c09": "八數也。阿閦婆。即第二十數也。或云那由他。是百",
    "X32n0623_009:0793c10": "百萬億。甄迦羅。是千千萬億。頻婆羅。是百千千萬",
    "X32n0623_009:0793c11": "億。阿閦婆。是萬千千萬億。[△@△]再生佛處而再欲興",
    "X32n0623_009:0793c12": "供養者。由念未盡故也。念未盡。即法執未忘。故云",
    "X32n0623_009:0793c13": "今故現在。而復聞經八百千萬億偈。正是俱生法",
    "X32n0623_009:0793c14": "執現前之相。今復興供。宜其與父同行也。甄(音真)。",
    "X32n0623_009:0793c15": "△三往佛所。",
    "X32n0623_009:0793c16": "白已即坐七寶之臺(至)合十指爪以偈讚佛。",
    "X32n0623_009:0793c17": "容顏甚奇妙光明照十方我適曾供養今復還親覲。",
    "X32n0623_009:0793c18": "爾時一切眾生喜見菩薩(至)世尊猶故在世。",
    "X32n0623_009:0793c19": "此明復見前佛之禮讚也。白父是將斷法執之相。",
    "X32n0623_009:0793c20": "臺表行德。乘臺處空而見佛。即行與理冥。讚佛奇",
    "X32n0623_009:0793c21": "妙。而光照十方。是理與智合。昔供而今復覲。亦明",
    "X32n0623_009:0793c22": "由功勳力也。次言世尊今故現在。正是斷法執之",
    "X32n0623_009:0793c23": "時。故下佛即唱滅。△四佛付囑。",
    "X32n0623_009:0793c24": "爾時日月淨明德佛(至)於夜後分入於涅槃。",
    "X32n0623_009:0794a01": "唱言時至。而命敷床座。正顯法執將亡開敷如如",
    "X32n0623_009:0794a02": "正寢之理。夜即正位。涅槃乃大寂滅一真法界之",
    "X32n0623_009:0794a03": "境。又勅下。明付囑大法。總依正二事並舍利流通",
    "X32n0623_009:0794a04": "分明交閣。所以夜後分入涅槃也。故後文起塔燃",
    "X32n0623_009:0794a05": "臂。皆是不違師囑。此處文雖日月淨明唱入涅槃",
    "X32n0623_009:0794a06": "之語。其實是教喜見破法執之軌也。夜後分。乃最",
    "X32n0623_009:0794a07": "後一念執盡真顯之時。一真獨露。故言入。如此境",
    "X32n0623_009:0794a08": "界。全是一段工夫。若未得實履。終不親切。△五專",
    "X32n0623_009:0794a09": "任持。分四。一起塔。",
    "X32n0623_009:0794a10": "爾時一切眾生喜見菩薩(至)垂諸幡葢懸眾寶鈴。",
    "X32n0623_009:0794a11": "此喜見依命奉行也。而生悲感戀慕者。由法難捨",
    "X32n0623_009:0794a12": "故。以栴檀為闍維。具見法之至重。而未能易融故",
    "X32n0623_009:0794a13": "以至重之功。融至重之法也。火以表智。今破法執。",
    "X32n0623_009:0794a14": "乃重空智。火滅煙消。是理智俱忘。收取舍利者。即",
    "X32n0623_009:0794a15": "法身顯露也。作八萬四千建立。乃圓具八萬四千",
    "X32n0623_009:0794a16": "法門。使法性周徧於一切處也。補註云。高三世界",
    "X32n0623_009:0794a17": "者。即三千世界也。小千至初禪。中千至二禪。大千",
    "X32n0623_009:0794a18": "至三禪。云高三者。至四禪也。○此正表法身高出",
    "X32n0623_009:0794a19": "三界之上。下所明一切莊嚴。乃眾德具足之義。",
    "X32n0623_009:0794a20": "[卄/積](音恣)。△二燒臂。",
    "X32n0623_009:0794a21": "爾時一切眾生喜見菩薩(至)七萬二千歲而以供養。",
    "X32n0623_009:0794a22": "前云見佛滅而生悲感。以火盡而收舍利。乃喜見",
    "X32n0623_009:0794a23": "頓忘法執之時。今對眾然却百福莊嚴之手。借事",
    "X32n0623_009:0794a24": "以表。欲引諸未得者得。故曰汝等當一心念。此便",
    "X32n0623_009:0794b01": "是受付囑。以法利九界人天也。然我執重而法執",
    "X32n0623_009:0794b02": "輕。本是一翻麤細。二執中各有分別俱生。而又各",
    "X32n0623_009:0794b03": "具一重麤細。故假藥王苦行而表破除之。前以喜",
    "X32n0623_009:0794b04": "見於淨明法中。精進修行。滿萬二千歲。得現一切",
    "X32n0623_009:0794b05": "色身三昧者。乃是分別我執已盡。而俱生我執現",
    "X32n0623_009:0794b06": "前。故云得現一切色身。須知色身即我也。及至飲",
    "X32n0623_009:0794b07": "諸華香等。又滿千二百歲。以神通而自然身。始得",
    "X32n0623_009:0794b08": "我執俱生盡矣。至此便曰命終。命終則我無存。次",
    "X32n0623_009:0794b09": "曰復生。以法執猶在故也。所以又近淨明德。又聞",
    "X32n0623_009:0794b10": "妙法華。及至淨明亦滅。而亦燒之。佛既不存。而分",
    "X32n0623_009:0794b11": "別法執乃盡。喜見至此云心猶未足者。則知俱生",
    "X32n0623_009:0794b12": "法執未盡。故不免將百福莊嚴之妙手。一齊燒却。",
    "X32n0623_009:0794b13": "始得執盡情忘。安家樂業矣。但文字舖張。處處言",
    "X32n0623_009:0794b14": "破我執法執等。其實證斷之時。功窮力極。只一念",
    "X32n0623_009:0794b15": "間耳。[△@△]問。上燒身但經千二百歲。今燒臂何故七",
    "X32n0623_009:0794b16": "萬二千歲耶。答。我執麤而法執極細。麤者易融。故",
    "X32n0623_009:0794b17": "只千二百歲。細者難盡。故經時久而融煉深也。況",
    "X32n0623_009:0794b18": "前為自行。此屬受付囑而利一切。所以有無量人",
    "X32n0623_009:0794b19": "得現身三昧也。△三利益。",
    "X32n0623_009:0794b20": "令無數求聲聞眾(至)皆使得住現一切色身三昧。",
    "X32n0623_009:0794b21": "法執既盡。則可以繁興大用。一了一切了。一證一",
    "X32n0623_009:0794b22": "切證。故使會眾皆得我盡。而現一切色身。照上汝",
    "X32n0623_009:0794b23": "等一心念。語不虗發也。△四現報。",
    "X32n0623_009:0794b24": "爾時諸菩薩天人阿脩羅等(至)而今燒臂身不具足。",
    "X32n0623_009:0794c01": "此是大眾示同憂患。以啟喜見之立誓也。學道人。",
    "X32n0623_009:0794c02": "如此憂惱悲哀。不得不生。前喜見聞佛欲滅。而生",
    "X32n0623_009:0794c03": "悲感。故得然身身復。然臂臂生。所以不捨不得。今",
    "X32n0623_009:0794c04": "人天大眾。亦有如是悲感。焉知異日不得如是妙",
    "X32n0623_009:0794c05": "證耶。",
    "X32n0623_009:0794c06": "於是一切眾生喜見菩薩(至)福德智慧淳厚所致。",
    "X32n0623_009:0794c07": "要解云。兩臂。表我執法執根本也。我執能生煩惱。",
    "X32n0623_009:0794c08": "續生死。法執能生所知。礙正見。捨一存一。則為二",
    "X32n0623_009:0794c09": "乘。故捨兩臂必當得佛身也。還復如故者。若果得",
    "X32n0623_009:0794c10": "佛。即無所捨矣。此非淺薄所能知。故稱淳厚所致。",
    "X32n0623_009:0794c11": "當爾之時三千大千世界(至)一切人天得未曾有。",
    "X32n0623_009:0794c12": "以非常之事。感非常之瑞。人天因是得大法利也。",
    "X32n0623_009:0794c13": "知音云。此雖敘藥王本有之事。實欲佛滅後諸持",
    "X32n0623_009:0794c14": "經者取法之然。自佛滅度後。誰行精進哉。唯二祖",
    "X32n0623_009:0794c15": "立雪斷臂。堪彷彿耳。特修供養已竟。△三結會古",
    "X32n0623_009:0794c16": "今。分二。一結會。",
    "X32n0623_009:0794c17": "佛告宿王華菩薩(至)百千萬億那由他數。",
    "X32n0623_009:0794c18": "此結酬所問也。直指云。當機初問云何遊此。二問",
    "X32n0623_009:0794c19": "若干苦行。佛答不舉藥王果號。而惟舉因名。至此",
    "X32n0623_009:0794c20": "結會處。始見古今原一人也。又欲結完本事二字。",
    "X32n0623_009:0794c21": "亦欲使之効法而行也。次云。其所捨身等言。此尚",
    "X32n0623_009:0794c22": "為一時。而藥王累劫之行。則有無量。此亦結若干",
    "X32n0623_009:0794c23": "難行苦行之問也。△二勸修。",
    "X32n0623_009:0794c24": "宿王華若有發心(至)諸珍寶物而供養者。",
    "X32n0623_009:0795a01": "此勸信處。以內外較量。必見所重也。天台云。一指。",
    "X32n0623_009:0795a02": "內身也。妻子。外身也。國城等。外財也。外輕內重。故",
    "X32n0623_009:0795a03": "功福有異。補註云。一指有三節。足一指者。三節俱",
    "X32n0623_009:0795a04": "燒也。故知能燃手指。是燒一節也。楞嚴云。我滅度",
    "X32n0623_009:0795a05": "後。其有比丘。身燃一燈。燒一指節等。與此勸修不",
    "X32n0623_009:0795a06": "異。要解云。夫聖人言行。動必有法。非徒教末代燃",
    "X32n0623_009:0795a07": "身手以求福也。苟不明此。殘形焚穢。竟何益耶。故",
    "X32n0623_009:0795a08": "藥王將欲燃身。且以法行淨治根塵。使功行滿足。",
    "X32n0623_009:0795a09": "然後以神通力。化火自焚。其光能照河沙佛界。後",
    "X32n0623_009:0795a10": "人欲睎其迹。如斯可矣。答苦行竟。△二正嘆經。分",
    "X32n0623_009:0795a11": "三。一歎能持之人。",
    "X32n0623_009:0795a12": "若復有人以七寶(至)乃至一四句偈其福最多。",
    "X32n0623_009:0795a13": "此雖歎人。其實人因法勝。亦即歎法也。天台云。七",
    "X32n0623_009:0795a14": "寶奉四聖。不如持一偈。此以財況法也。葢法是聖",
    "X32n0623_009:0795a15": "師。能生能養。能成能榮。故人輕而法重也。○四句",
    "X32n0623_009:0795a16": "偈者。凡長文名散華偈。四五言名貫華偈。云一四",
    "X32n0623_009:0795a17": "句者。以少況多也。△二歎所持之法。分二。一歎法",
    "X32n0623_009:0795a18": "體。",
    "X32n0623_009:0795a19": "宿王華譬如一切川流(至)所說經中最為深大。",
    "X32n0623_009:0795a20": "天台云。無量義經云。川流河海四水。譬教藥艸喻",
    "X32n0623_009:0795a21": "中一雲能雨。譬說。今別舉四者。譬乳酪生酥熟酥",
    "X32n0623_009:0795a22": "四味教法。此法華教。譬醍醐海也。說窮本地為深。",
    "X32n0623_009:0795a23": "徧一切處為大。純明佛法不說餘法。譬如大海同",
    "X32n0623_009:0795a24": "一醎味。最為深大也。[△@△]海之深廣。容眾流而得大",
    "X32n0623_009:0795b01": "名。經之殊勝。攝群教而成妙法。然諸經所說。未必",
    "X32n0623_009:0795b02": "不深。雖深而未廣也。此經所談妙法。推過去無始。",
    "X32n0623_009:0795b03": "一切如來無一不說。照未來無窮。所有諸佛無一",
    "X32n0623_009:0795b04": "不演。則竪窮橫徧。佛佛共演。可謂最深最廣矣。至",
    "X32n0623_009:0795b05": "於諸根品類。總攝一乘。十界聖凡。總成圓解。授成",
    "X32n0623_009:0795b06": "佛之廣記。發本迹之玄宗。皆無越於此經。故曰最",
    "X32n0623_009:0795b07": "為深大。",
    "X32n0623_009:0795b08": "又如土山黑山(至)於諸經中最為其上。",
    "X32n0623_009:0795b09": "○土山者。土石諸山也。黑山者。俱舍論云。南洲從",
    "X32n0623_009:0795b10": "中向北。各有三重黑山。鐵圍山遶小千界。名小鐵",
    "X32n0623_009:0795b11": "圍。遶中千名大鐵圍。十寶山者。華嚴云。一雪山。二",
    "X32n0623_009:0795b12": "香山。三柯利羅山。四仙聖山。五乾陀山。此云持雙。",
    "X32n0623_009:0795b13": "六溫縛拏。此云馬耳。七尼民陀。此云持邊。謂護持",
    "X32n0623_009:0795b14": "七金山邊。八斫迦羅山。應法師云。即輪圍也。九宿",
    "X32n0623_009:0795b15": "慧山。十須彌山。土黑鐵圍。故非是寶。十山雖寶。或",
    "X32n0623_009:0795b16": "一或二。神與龍雜居。譬餘教說能依之人。即十地",
    "X32n0623_009:0795b17": "四十心。或凡或賢或聖。說所依之理。或俗或真或",
    "X32n0623_009:0795b18": "中。是為卑下。須彌乃四寶所成。純天所住。譬此法",
    "X32n0623_009:0795b19": "華所說諦理常樂我淨。如四寶所成。開示悟入者",
    "X32n0623_009:0795b20": "之所依。是故此義最為高上。[△@△]前明深廣。此言高",
    "X32n0623_009:0795b21": "上。見此經是諸佛守護教菩薩法。非餘經所仰望",
    "X32n0623_009:0795b22": "也。",
    "X32n0623_009:0795b23": "又如眾星之中月天子(至)諸經法中最為照明。",
    "X32n0623_009:0795b24": "○星月同是陰精。俱於夜現。星無虧盈不及於月。",
    "X32n0623_009:0795c01": "譬諸教說於權智。權不即實。不得自在。此經明權",
    "X32n0623_009:0795c02": "即實。實亦即權。如月能盈虧相指不二而二。如此",
    "X32n0623_009:0795c03": "即權即實之法。故勝餘教也。○月能照夜。明踰眾",
    "X32n0623_009:0795c04": "星。此經照無明長夜。踰於眾經也。",
    "X32n0623_009:0795c05": "又如日天子能除諸暗(至)能破一切不善之暗。",
    "X32n0623_009:0795c06": "○日是陽精。獨能破暗。以譬諸經明實智破惑。並",
    "X32n0623_009:0795c07": "是權外之實。破疑不徧。不及此經說施權之意。是",
    "X32n0623_009:0795c08": "即實而權。已破諸疑。所以權實之語。非獨今經。相",
    "X32n0623_009:0795c09": "即之言。出自於此。知音云。日能照晝。明破諸暗。此",
    "X32n0623_009:0795c10": "經破一切不善之暗。比眾經不同。以眾經破暗乃",
    "X32n0623_009:0795c11": "費修證。此經不特修證。但知舉手低頭皆已成佛。",
    "X32n0623_009:0795c12": "則一切惡業黑暗。舉着皆化成佛知見矣。",
    "X32n0623_009:0795c13": "又如諸小王中轉輪聖王(至)及發菩薩心者之父。",
    "X32n0623_009:0795c14": "○輪王號令止在四域。帝釋號令齊三十三天。梵",
    "X32n0623_009:0795c15": "王號令統上冠下。譬餘經說三諦三昧。各不相收。",
    "X32n0623_009:0795c16": "不得自在。此經所說。以實相入真。決了聲聞法。是",
    "X32n0623_009:0795c17": "諸經之王。實相入俗。一切治生產業不相違背。實",
    "X32n0623_009:0795c18": "相入中。一切諸法無非佛法。故云一切學無學及",
    "X32n0623_009:0795c19": "發菩薩心者之父。妙樂云。三教菩薩。為發心者。今",
    "X32n0623_009:0795c20": "經為彼父。能生彼故。昔謂非子。至此方知。",
    "X32n0623_009:0795c21": "又如一切凡夫人中(至)諸經法中最為第一。",
    "X32n0623_009:0795c22": "○一切凡夫四果。皆以支佛為第一者。以明任運",
    "X32n0623_009:0795c23": "無功用意也。餘經要因功用乃得入流。如四果人",
    "X32n0623_009:0795c24": "因聞思修方乃得悟。此經明無作四諦。不雜方便。",
    "X32n0623_009:0796a01": "自然入於薩婆若海如辟支佛無師自悟。不立分",
    "X32n0623_009:0796a02": "果斷結成聖也。",
    "X32n0623_009:0796a03": "有能受持是經典者(至)於一切眾生中亦為第一。",
    "X32n0623_009:0796a04": "此標於六凡四果之後者。以能持者為勝。明此經",
    "X32n0623_009:0796a05": "不思議力也。六凡於此經。故不足論而四果雖聖",
    "X32n0623_009:0796a06": "尚是小乘。為化城悶守之流。亦不足校也。",
    "X32n0623_009:0796a07": "一切聲聞辟支佛中(至)此經亦復如是諸經中王。",
    "X32n0623_009:0796a08": "○菩薩為第一者。此明因第一也。餘經明因是七",
    "X32n0623_009:0796a09": "方便。今經明因。出方便外。故云最為第一。如佛為",
    "X32n0623_009:0796a10": "法王。此方言果第一也。餘經明果。近在寂場。此經",
    "X32n0623_009:0796a11": "明果。遠指本地故最第一也。△二歎法用。分三。一",
    "X32n0623_009:0796a12": "歎拔苦用。",
    "X32n0623_009:0796a13": "宿王華此經能救(至)一切眾生離諸苦惱。",
    "X32n0623_009:0796a14": "○一切眾生。該九界。離苦惱者。離分段變易二種",
    "X32n0623_009:0796a15": "苦也。[△@△]前歎法體殊勝。言極於佛。則無可踰。是謂",
    "X32n0623_009:0796a16": "尊之極矣。今歎其用。則亦知其無可能踰。以此經",
    "X32n0623_009:0796a17": "大悲無盡。葢在佛知見也。知見既開。何苦不離。非",
    "X32n0623_009:0796a18": "唯以凡情麤垢。即微細變易生死塵垢。亦無所不",
    "X32n0623_009:0796a19": "盡也。△二歎與樂同。",
    "X32n0623_009:0796a20": "此經能大饒益一切眾生(至)如賈客得海如炬除暗。",
    "X32n0623_009:0796a21": "大窾云。此經是無盡藏。故能饒益一切眾生。此經",
    "X32n0623_009:0796a22": "如清涼池。令渴乏者皆得甘露醍醐上味。遍體清",
    "X32n0623_009:0796a23": "涼故。此經如火。能令寒灰枯木者發智慧燄故。此",
    "X32n0623_009:0796a24": "經如衣。能令無功德莊嚴者著如來衣故。此經如",
    "X32n0623_009:0796b01": "主。能令無依怙者識真主故。此經如母。能令弱喪",
    "X32n0623_009:0796b02": "他鄉不知歸者得慈母故。此經如舡。能載眾生到",
    "X32n0623_009:0796b03": "彼岸故。此經如醫。能療眾生身心病故。此經如燈。",
    "X32n0623_009:0796b04": "能破生死長夜暗故。此經如寶。能令窮子所須如",
    "X32n0623_009:0796b05": "意故。此經如王。生死苦中得附大願王故。此經如",
    "X32n0623_009:0796b06": "海。煩惱海中得大智寶故。此經如炬。慧燄一發無",
    "X32n0623_009:0796b07": "明頓盡故。[△@△]葢此經大慈無盡。亦在佛知見也。知",
    "X32n0623_009:0796b08": "見既開。何樂不具。不唯凡情得解脫樂。亦令諸聖",
    "X32n0623_009:0796b09": "得佛果無上妙樂也。△三總結脫苦。",
    "X32n0623_009:0796b10": "此法華經亦復如是(至)能解一切生死之縛。",
    "X32n0623_009:0796b11": "此總結拔苦與樂二妙用也。大窾云。一切苦者。五",
    "X32n0623_009:0796b12": "衰八苦也。一切病即身心二病也。生死縛。即分段",
    "X32n0623_009:0796b13": "變易也。已上雖說種種譬喻以明此法。然畢竟比",
    "X32n0623_009:0796b14": "類不及。故大經云。佛子如來以一切譬喻。說種種",
    "X32n0623_009:0796b15": "事。無有譬喻能喻此法。何以故。心智路絕。不思議",
    "X32n0623_009:0796b16": "故。[△@△]此雖結拔苦。苦盡而樂自生。則與樂之義。在",
    "X32n0623_009:0796b17": "其間矣。△三明持經福深。分二。一舉聞全經得福。",
    "X32n0623_009:0796b18": "若人得聞此法華經(至)所得功德亦復無量。",
    "X32n0623_009:0796b19": "此處雖舉聞經書寫。其實具足六種法師十種供",
    "X32n0623_009:0796b20": "養。是勸修持此經者。福德無量也。言以佛智籌量",
    "X32n0623_009:0796b21": "不得其邊者。無非極顯經功難量。非謂佛智見之",
    "X32n0623_009:0796b22": "不到也。薝蔔云金色華。又云黃華。須曼云善攝意",
    "X32n0623_009:0796b23": "華。波羅羅云重生華。婆利斯迦云雨華。雨時方生",
    "X32n0623_009:0796b24": "故。又云夏生華。那婆云雜華。摩利云奈華。又云鬘。",
    "X32n0623_009:0796c01": "以其華可作鬘故。以華薰油取其香故。△二舉聞",
    "X32n0623_009:0796c02": "本品得福。分二。一格量。",
    "X32n0623_009:0796c03": "宿王華若有人聞(至)生蓮華中寶座之上。",
    "X32n0623_009:0796c04": "上明受持書寫供養全經功德此又獨顯聞持一",
    "X32n0623_009:0796c05": "品功德。亦無有量。以此一品。亦該全經故。不但一",
    "X32n0623_009:0796c06": "品該攝全經即藥王二字。亦該攝全經也。大窾云。",
    "X32n0623_009:0796c07": "若有人聞下。乃通舉一切人。次獨約女人顯。女人",
    "X32n0623_009:0796c08": "智劣。能信能持者。便即轉女成男矣。何以故。況捨",
    "X32n0623_009:0796c09": "身捨臂。非空我空法之大丈夫。不能為也。後五百",
    "X32n0623_009:0796c10": "歲者。大集經云。佛滅後初五百歲。解脫堅固。二五",
    "X32n0623_009:0796c11": "百歲。禪定堅固。三五百歲。多聞堅固。四福德堅固。",
    "X32n0623_009:0796c12": "五鬪諍堅固。即後五百歲也。唯此之時。善根鮮少。",
    "X32n0623_009:0796c13": "若女人能持。即大丈夫故得福殊勝。命終生極樂",
    "X32n0623_009:0796c14": "者。以能捨娑婆之極愛故。",
    "X32n0623_009:0796c15": "不復為貪欲所惱(至)諸餘怨敵皆悉摧滅。",
    "X32n0623_009:0796c16": "因得生佛國則遠離三界生因也。得菩薩神通。顯",
    "X32n0623_009:0796c17": "非小果神通也。無生忍即八地。眼根淨者。以佛知",
    "X32n0623_009:0796c18": "見開發明了故也。言見諸佛聞諸音。皆持說此經",
    "X32n0623_009:0796c19": "功德力也。然則法力如此難思者非他。由體踰金",
    "X32n0623_009:0796c20": "剛。水火不能渝其德也。惟能破諸魔殺諸賊。壞諸",
    "X32n0623_009:0796c21": "軍除諸怨。故致千佛共歎。不能令盡也。",
    "X32n0623_009:0796c22": "善男子百千諸佛(至)智慧禪定無有與汝等者。",
    "X32n0623_009:0796c23": "持經者入如來室。坐如來座為佛真子。故十方諸",
    "X32n0623_009:0796c24": "佛共守護也。斯人智慧出過三界。故世智不如。權",
    "X32n0623_009:0797a01": "實並融則二乘不及。得最上乘。致使權教菩薩無",
    "X32n0623_009:0797a02": "能與等也。如此者。由持經功力。為佛所護。故唯除",
    "X32n0623_009:0797a03": "如來也。",
    "X32n0623_009:0797a04": "宿王華此菩薩(至)所得功德如上所說。",
    "X32n0623_009:0797a05": "此菩薩即指藥王。成就如是功德者。結證前受持",
    "X32n0623_009:0797a06": "此品功德無盡之意。良以藥王不惜身命。原為流",
    "X32n0623_009:0797a07": "通此經。人能隨喜讚善者。則妙蓮開敷。故香從口",
    "X32n0623_009:0797a08": "出矣。人能聞此品而隨喜者。則通身慶快。如牛頭",
    "X32n0623_009:0797a09": "栴檀之罕遇也。人能生心隨喜。則難得之法俱得。",
    "X32n0623_009:0797a10": "而身毛孔中。生如是香矣。然此身不淨。今能生香。",
    "X32n0623_009:0797a11": "亦是菩薩輕身重法。破執之騐。且不唯生香。而亦",
    "X32n0623_009:0797a12": "得菩薩如上所有一切諸功德也。補註云。育王經",
    "X32n0623_009:0797a13": "言阿育王請僧供養。有一比丘。名優鉢羅。口中作",
    "X32n0623_009:0797a14": "鉢羅華香。王疑比丘年少含香。即勅以水洗口。洗",
    "X32n0623_009:0797a15": "已倍香。王云。久近含此香耶。答。非含香也。吾於過",
    "X32n0623_009:0797a16": "去迦葉佛時人壽二萬歲。我為高座法師。讚歎佛",
    "X32n0623_009:0797a17": "法。故四十九億歲。生人天中。口中常出此香。王聞",
    "X32n0623_009:0797a18": "是已。益加恭敬。今言隨喜讚善者口出其香。乃現",
    "X32n0623_009:0797a19": "報也。△二囑累。",
    "X32n0623_009:0797a20": "是故宿王華(至)鳩槃茶等得其便也。",
    "X32n0623_009:0797a21": "如來獨以此品囑當機者。末法中。唯苦行可以全",
    "X32n0623_009:0797a22": "正命。而致信樂。後五百歲。時極惡矣。南閻浮提。人",
    "X32n0623_009:0797a23": "極苦矣。唯此動佛深慈。故專囑也。惡魔魔民上。該",
    "X32n0623_009:0797a24": "有亦不欲令一句方順。惡魔鬼神。多不欲正。恐有",
    "X32n0623_009:0797b01": "行苦行而流通正法者。一為魔鬼所著。其害非淺。",
    "X32n0623_009:0797b02": "故又特以此為囑也。",
    "X32n0623_009:0797b03": "宿王華汝當以神通之力(至)病即消滅不老不死。",
    "X32n0623_009:0797b04": "前囑以一品。此囑以全經。言以神力護者。令彼行",
    "X32n0623_009:0797b05": "人。不覺不知其所以成就也。然末世惡魔鬼等。非",
    "X32n0623_009:0797b06": "菩薩神力加持。亦難使行人無諸留難也。獨謂此",
    "X32n0623_009:0797b07": "經為閻浮提人病之良藥者。以閻浮提人病在不",
    "X32n0623_009:0797b08": "信。而此經能斷諸疑。生諸信也。病在無智。而此經",
    "X32n0623_009:0797b09": "能使悟入佛知見也。病在剛強。而此經教人著忍",
    "X32n0623_009:0797b10": "辱衣也。病在躭諸欲境。而此經能拔眾生處處貪",
    "X32n0623_009:0797b11": "著也。凡有諸病者。一聞此經。無不消除。病除而法",
    "X32n0623_009:0797b12": "身長養。故曰不老不死。",
    "X32n0623_009:0797b13": "宿王華汝若見有受持是經(至)盛滿末香供散其上。",
    "X32n0623_009:0797b14": "前教當機尊重此經。今教供養持經之人。重人實",
    "X32n0623_009:0797b15": "所以重法也。華以表因。香以表德。以華盛香而供",
    "X32n0623_009:0797b16": "散者。表慶持經者因德芬芳也。",
    "X32n0623_009:0797b17": "散已作是念言(至)度脫一切眾生老病死海。",
    "X32n0623_009:0797b18": "教當機作供。必應內外具潔也。外獻香華。內存妙",
    "X32n0623_009:0797b19": "解。幸勿以己為聖。彼為凡也。當知持經者。於不久",
    "X32n0623_009:0797b20": "間。可以入聖流矣。可以證菩提矣。言取草等。不唯",
    "X32n0623_009:0797b21": "理到。亦即依事而成等正覺也。如世尊於菩提樹",
    "X32n0623_009:0797b22": "下。坐吉祥草座而成佛道。破魔軍。乃成道前事。轉",
    "X32n0623_009:0797b23": "法輪。乃成道後事。吹螺擊鼓。即召集九界眾生。說",
    "X32n0623_009:0797b24": "法利益也。",
    "X32n0623_009:0797c01": "是故求佛道者(至)應當如是生恭敬心。",
    "X32n0623_009:0797c02": "此總結勸持。前囑當機一人。如是尊重流通。今普",
    "X32n0623_009:0797c03": "囑凡有求佛道者。若見有受持是經典人。當如上",
    "X32n0623_009:0797c04": "所說生恭敬心也。正答已竟。△三利益。",
    "X32n0623_009:0797c05": "說是藥王菩薩本事品時(至)一切眾生語言陀羅尼。",
    "X32n0623_009:0797c06": "要解云。喜見聞經。即得現身三昧。及然身之後。即",
    "X32n0623_009:0797c07": "得語言總持。為證得法身。離諸相見。而洞契妙圓。",
    "X32n0623_009:0797c08": "故至其然臂。則令聲聞得住現色身三昧也。今說",
    "X32n0623_009:0797c09": "本事。則菩薩得解語言總持者。葢由悟其然身然",
    "X32n0623_009:0797c10": "臂之事。可能離諸見執。洞契妙圓。此所謂以苦行",
    "X32n0623_009:0797c11": "成圓通也。然皆得三昧。又得總持者現身三昧。隨",
    "X32n0623_009:0797c12": "類分形。語言總持。隨類說法。二者葢常相需。而皆",
    "X32n0623_009:0797c13": "由妙法所證。故說妙音品時。菩薩眾亦得是三昧",
    "X32n0623_009:0797c14": "及陀羅尼。△四多寶結讚。",
    "X32n0623_009:0797c15": "多寶如來於寶塔中(至)利益無量一切眾生。",
    "X32n0623_009:0797c16": "末世中人。以有為為上。如來欲此妙法流通五濁。",
    "X32n0623_009:0797c17": "唯苦行易起其心。唯苦行易堅其事故。宿王亦知",
    "X32n0623_009:0797c18": "唯此可以行閻浮提。可以驅有為習。特請如來。說",
    "X32n0623_009:0797c19": "藥王本事。所以欲堅固新記之流通也。多寶如來",
    "X32n0623_009:0797c20": "原為證經而至。今見宿王作如是請。世尊作如是",
    "X32n0623_009:0797c21": "對。兼讚經殊勝。囑付流通。故至八萬四千菩薩得",
    "X32n0623_009:0797c22": "藥王之得者。是皆宿王功德所成就也。故稱其善。",
    "X32n0623_009:0797c23": "明其德。非久修實證。豈能作如是問。致如是益哉。",
    "X32n0623_009:0797c24": "妙音菩薩品第二十四",
    "X32n0623_009:0798a01": "品節云。此品正顯法華三昧。實證八地。平地真如。",
    "X32n0623_009:0798a02": "已從此得。進證九地。發真如大用。色心自在。得如",
    "X32n0623_009:0798a03": "幻三昧。居法師位。至等覺。則分身說法。故特以妙",
    "X32n0623_009:0798a04": "音名也。如來於此放肉髻白毫二光者。髻乃頂相",
    "X32n0623_009:0798a05": "表果。毫以表因。由今因果契證。故以二光表之也。",
    "X32n0623_009:0798a06": "藏識盡淨。故國名淨光。淨智契果。故佛號淨華宿",
    "X32n0623_009:0798a07": "王智也。況此地菩薩。妙契佛心。因供佛而得恒沙",
    "X32n0623_009:0798a08": "三昧。以果會因。所以釋迦光照其身。從體起用。故",
    "X32n0623_009:0798a09": "願往娑婆。以無作妙力。作諸佛事。故不起於座以",
    "X32n0623_009:0798a10": "三昧力。化作眾寶蓮華。意顯復作真因也。由此地",
    "X32n0623_009:0798a11": "菩薩淨智妙圓。能轉塵勞。而為妙行。故與八萬四",
    "X32n0623_009:0798a12": "千菩薩圍遶而來。以因契果。故問訊世尊。妙契法",
    "X32n0623_009:0798a13": "身。故相見多寶。然此經以智立體。初因文殊發起。",
    "X32n0623_009:0798a14": "是以果覺為本因心。今既證真如。而復見文殊。乃",
    "X32n0623_009:0798a15": "始本契合。而因果冥符。所以能現身說法也。宜矣。",
    "X32n0623_009:0798a16": "更須知所現之身。乃覺法自性意生身也。與後觀",
    "X32n0623_009:0798a17": "音應身不同。此由出入三昧。故有往來之象。若夫",
    "X32n0623_009:0798a18": "觀音普門示現。則靡不周徧。觀者應須知此。要解",
    "X32n0623_009:0798a19": "云妙音者。深體妙法能以妙音。隨應演說。而流通",
    "X32n0623_009:0798a20": "是道者也。名雖妙音。實彰妙行。觀其往昔植因於",
    "X32n0623_009:0798a21": "雲雷音王佛所。獻樂奉鉢。蘄在妙音說法。妙行隨",
    "X32n0623_009:0798a22": "應。故報生宿王智佛國。果能有是神力。今使學者",
    "X32n0623_009:0798a23": "體其妙行。而隨應說法。闡揚斯道。故說妙音品。為",
    "X32n0623_009:0798a24": "妙行流通。夫體妙音。則不滯言詮。能隨應。則不局",
    "X32n0623_009:0798b01": "心迹。不滯不局。所以為妙行也。繼此復有圓行常",
    "X32n0623_009:0798b02": "行。而次前苦行者。將欲以行成德。必精心苦志。然",
    "X32n0623_009:0798b03": "後造妙。造妙然後能圓。能圓然後真契也。△二明",
    "X32n0623_009:0798b04": "妙音來往。勵受學弟子。以廣流通。分六。一放光東",
    "X32n0623_009:0798b05": "召。",
    "X32n0623_009:0798b06": "爾時釋迦牟尼佛放大人相(至)白毫光明徧照其國。",
    "X32n0623_009:0798b07": "爾時者。如來說藥王本事之後。欲召妙音來此之",
    "X32n0623_009:0798b08": "時。從此至文殊問佛是何因緣先現此瑞止。皆是",
    "X32n0623_009:0798b09": "經家結集之文。佛於此特放肉髻光者。以彼淨光",
    "X32n0623_009:0798b10": "莊嚴國中。佛身六百八十萬由旬。菩薩之身四萬",
    "X32n0623_009:0798b11": "二千由旬。雖身量如此。總不出如來大人相光。又",
    "X32n0623_009:0798b12": "是佛欲以菩薩所證大果而示於人也。放眉間光",
    "X32n0623_009:0798b13": "者。欲以菩薩所修大因而示人也。前一光照東方",
    "X32n0623_009:0798b14": "萬八千世界。是欲使守寂聲聞。破陰界也。今此二",
    "X32n0623_009:0798b15": "光照東方百八萬億那由他恒河沙等諸佛國土",
    "X32n0623_009:0798b16": "是欲持經菩薩。破盡塵沙無明。方得到淨光莊嚴",
    "X32n0623_009:0798b17": "世界。成一真法界也。佛號淨華宿王智者。乃是淨",
    "X32n0623_009:0798b18": "除法愛。方得行無所染。智無所著。成法身智佛也。",
    "X32n0623_009:0798b19": "釋迦牟尼光照其國。一是表極果同證。一是顯世",
    "X32n0623_009:0798b20": "尊之光遠大不可思議。天台云。大人相者。大相海",
    "X32n0623_009:0798b21": "也。遍體毛功德。不及一好功德。眾好功德。不及一",
    "X32n0623_009:0798b22": "相功德。諸相從下向上。展轉相勝。不及白毫功德。",
    "X32n0623_009:0798b23": "白毫不及肉髻功德。今放最上頂光。召本弟子。以",
    "X32n0623_009:0798b24": "明最極妙法也。此肉髻相。從孝順師長而得。白毫",
    "X32n0623_009:0798c01": "從一道清淨而得。今放此光。所以令弘此法也。問。",
    "X32n0623_009:0798c02": "佛有弟子。布滿十方。何故但放光。召東方妙音。說",
    "X32n0623_009:0798c03": "西方觀音。而不論八方耶。答此有所表。淨名云。日",
    "X32n0623_009:0798c04": "月何意行閻浮提。欲以光明除眾暗暝。東是光始。",
    "X32n0623_009:0798c05": "西是其終。有始有終者。其唯聖人乎。未發心者。令",
    "X32n0623_009:0798c06": "其發心。未究竟者。令其究竟。一菩薩既爾。諸眾亦",
    "X32n0623_009:0798c07": "然。一方既爾。諸方亦然。聖不煩文。舉一蔽諸。故但",
    "X32n0623_009:0798c08": "言東西耳。△二奉命西來。分二。一發來緣。又五。一",
    "X32n0623_009:0798c09": "經家敘福慧。",
    "X32n0623_009:0798c10": "爾時一切淨光莊嚴國中(至)而悉成就甚深智慧。",
    "X32n0623_009:0798c11": "爾時下。敘淨光莊嚴之佛國無數。故曰一切。有一",
    "X32n0623_009:0798c12": "下。謂彼一切國中。皆有一妙音身。為當機也。前段",
    "X32n0623_009:0798c13": "但敘妙音所居之國。所事之師。此處正敘妙音也。",
    "X32n0623_009:0798c14": "植德既久。供佛既多。則其福備可知。福既備。而慧",
    "X32n0623_009:0798c15": "斯廣。故曰成就甚深智慧也。",
    "X32n0623_009:0798c16": "得玅幢相三昧(至)恒河沙等諸大三昧。",
    "X32n0623_009:0798c17": "妙樂云。三昧屬定。對慧名福。尚異三教。豈同世有。",
    "X32n0623_009:0798c18": "又此十六。並是法華三昧異名。得字通冠一十六",
    "X32n0623_009:0798c19": "句。即證得也。知音云。此亦福慧兩足所致。下經文",
    "X32n0623_009:0798c20": "自有一十六節。而解俾見三昧之實。不然。此中徒",
    "X32n0623_009:0798c21": "訓字面。於義無涉。此十六為首。其餘三昧尚多。故",
    "X32n0623_009:0798c22": "以等字言也。要解云。三昧。此云正定。亦名正受。謂",
    "X32n0623_009:0798c23": "正定中受用之法也。妙幢相者。摧邪表正。而不住",
    "X32n0623_009:0798c24": "相也。補註云。三千體寂。竪超一切。無相而相。名妙",
    "X32n0623_009:0799a01": "幢相。法華三昧者深。入一乘。證諸實相也。淨德三",
    "X32n0623_009:0799a02": "昧者。眾德真淨。物莫能染也。宿王戲者。本智自在。",
    "X32n0623_009:0799a03": "無所滯著。宿王乃月之異名。權智照機。善巧逗會。",
    "X32n0623_009:0799a04": "故無緣則照而常寂。不緣生法偏小之慈。不緣而",
    "X32n0623_009:0799a05": "緣。緣於平等大慈故。智印則參合萬法。一心三智。",
    "X32n0623_009:0799a06": "印一切法故。解一切語言者。謂了皆真說。集一切",
    "X32n0623_009:0799a07": "功德者。謂萬德圓備大品經云。住是三昧。能集諸",
    "X32n0623_009:0799a08": "三昧功德故。清淨三昧者。纖塵不立也。六根無染。",
    "X32n0623_009:0799a09": "互用自在故。神通遊戲者。變現自在也。化物自在。",
    "X32n0623_009:0799a10": "遊諸世間。猶如兒戲故。慧炬以能破痴暗。平等大",
    "X32n0623_009:0799a11": "慧。如炬除暗故。莊嚴王以總攝妙行。性具萬德。緣",
    "X32n0623_009:0799a12": "了莊嚴。融通自在故。淨光明者。得妙智明。大品經",
    "X32n0623_009:0799a13": "云。住是三昧。不得諸三昧垢。又悲華經云。於諸法",
    "X32n0623_009:0799a14": "中。不見有垢故。淨藏者。得法眼藏。一念淨心。具足",
    "X32n0623_009:0799a15": "權實功德。含攝一切故。不共者。謂二乘不及也。日",
    "X32n0623_009:0799a16": "旋者。則大千圓照。實智依空而不住空故。得如是",
    "X32n0623_009:0799a17": "等恒沙三昧。謂交徹融攝。重重無盡。皆妙音所具",
    "X32n0623_009:0799a18": "也。由具此故。能成玅行。而流通妙法也。△二被照",
    "X32n0623_009:0799a19": "辭本師。",
    "X32n0623_009:0799a20": "釋迦牟尼佛光照其身(至)莊嚴王菩薩藥上菩薩。",
    "X32n0623_009:0799a21": "妙音之來。爰佛所命。若非如來光及。則娑婆無從",
    "X32n0623_009:0799a22": "往矣。故知妙音來往。咸在光中。雖曰過百八萬億",
    "X32n0623_009:0799a23": "那由他恒河沙世界。而實不出此一光。則妙音乃",
    "X32n0623_009:0799a24": "一光中之本有也。此中提出釋迦牟尼光照其身",
    "X32n0623_009:0799b01": "一句。正使人知有所本。而人多忽之。其誰咎歟。妙",
    "X32n0623_009:0799b02": "音既作而白主。乃妙行將興。從體作用也。既曰往",
    "X32n0623_009:0799b03": "詣。曰親近。是不動而動。曰供養釋迦。是行復歸體",
    "X32n0623_009:0799b04": "也。妙音之來。圓行已成。而又曰見文殊者。乃智行",
    "X32n0623_009:0799b05": "成就也。藥王見行能徧治。勇施表萬行繁興。宿王",
    "X32n0623_009:0799b06": "華即如如之體用。莊嚴王乃妙行之真修。以無上",
    "X32n0623_009:0799b07": "行。徧濟眾生。其藥上矣。此妙音辭主之本志也。△",
    "X32n0623_009:0799b08": "三師誡勿輕想。",
    "X32n0623_009:0799b09": "爾時淨華宿王智佛(至)若佛菩薩及國土生下劣想。",
    "X32n0623_009:0799b10": "此本師誡命。乃勵行專精也。天台云。然妙音乃法",
    "X32n0623_009:0799b11": "身大士。故不肅而成。至此見穢。寧生劣想。或恐未",
    "X32n0623_009:0799b12": "達者。故寄彼而規此耳。夫佛身與理相稱。不得見",
    "X32n0623_009:0799b13": "卑小而忘尊嚴。此約如來座為誡也。且師及弟子",
    "X32n0623_009:0799b14": "智斷具足。師既施權。資當隱實。此約如來衣為誡",
    "X32n0623_009:0799b15": "也。然依報為正報所感。如來慈臨大千。宜須高須",
    "X32n0623_009:0799b16": "下。勿觀依而忽正。此約如來室為誡也。[△@△]動相既",
    "X32n0623_009:0799b17": "興。事作無際。故臨行而本師誡重也。況如來放光。",
    "X32n0623_009:0799b18": "本為勵弟子之真修。懸發妙音。以唱流通。而流通",
    "X32n0623_009:0799b19": "妙法。則人不可簡尊卑。而處不可言高下。淨穢之",
    "X32n0623_009:0799b20": "情不忘。人我之心便起。自行不圓。焉能廣益。故智",
    "X32n0623_009:0799b21": "佛誡曰莫輕。善男子下。別釋莫輕依報。佛身下。別",
    "X32n0623_009:0799b22": "釋莫輕正報。而汝身下。用彼顯此。是故如來現大",
    "X32n0623_009:0799b23": "人相。智佛說大人相。總欲大小俱忘。而流通始克",
    "X32n0623_009:0799b24": "也。△四受旨承師力。",
    "X32n0623_009:0799c01": "妙音菩薩白其佛言(至)如來功德智慧莊嚴。",
    "X32n0623_009:0799c02": "本師以莫輕依正為示。而妙音謂。我今詣娑婆近",
    "X32n0623_009:0799c03": "釋迦見文殊等。非我之力。乃如來力也。是我今日",
    "X32n0623_009:0799c04": "之行。無非承如來神通遊戲而行。既得佛遊戲。何",
    "X32n0623_009:0799c05": "高下不平之入吾目。即我身四萬二千由旬。亦皆",
    "X32n0623_009:0799c06": "如來功德智慧所莊嚴也。既得佛智慧莊嚴。又何",
    "X32n0623_009:0799c07": "彼佛菩薩形相卑小之翳我心哉。須知此如來二",
    "X32n0623_009:0799c08": "字。乃妙音能入娑婆之本領。所以現種種形說種",
    "X32n0623_009:0799c09": "種法。亦皆不離此如實中事也。△五正現發來相。",
    "X32n0623_009:0799c10": "分六。一遣蓮華至。",
    "X32n0623_009:0799c11": "於是妙音菩薩不起於座(至)甄叔迦寶以為其臺。",
    "X32n0623_009:0799c12": "知音云。此節敘妙音來儀。釋第一妙幢相三昧也。",
    "X32n0623_009:0799c13": "以妙即妙心。幢有催邪輔正功能。故以蓮華而表",
    "X32n0623_009:0799c14": "相也。於是下。標起入三昧之式。明妙音與釋迦以",
    "X32n0623_009:0799c15": "法身相見。所謂不動而昇。塵剎俱徧也。故華嚴云。",
    "X32n0623_009:0799c16": "菩薩在一佛國。聞法受持。其身不動。以三昧力。於",
    "X32n0623_009:0799c17": "不可說佛會中。在在現身。亦不起定。各各出生不",
    "X32n0623_009:0799c18": "可說三昧身。如是次第。一切諸剎不可窮盡。是也。",
    "X32n0623_009:0799c19": "以三昧下。謂妙幢相三昧之力。能即遠而近。故隔",
    "X32n0623_009:0799c20": "百八萬億那由他恒沙界外。於靈鷲法座不遠。而",
    "X32n0623_009:0799c21": "能現寶蓮華也。華以八萬四千言者。一則擴此心",
    "X32n0623_009:0799c22": "之量。而合法門之數。一則見玅音法屬如是之多",
    "X32n0623_009:0799c23": "也。閻浮下。敘其華相。西域閻浮河畔。有此檀樹。滴",
    "X32n0623_009:0799c24": "水入地。土成金色。他金入類。失色如墨。此其最勝",
    "X32n0623_009:0800a01": "者。金剛者。以金成剛。具堅利二義。堅則物不能壞。",
    "X32n0623_009:0800a02": "利則能壞一切也。甄叔迦。此云鸚鵡嘴。西域記云。",
    "X32n0623_009:0800a03": "有甄叔迦樹。其華赤色。大如手。此寶似之。臺即蓮",
    "X32n0623_009:0800a04": "華中臺也。然妙音將來。先現此相。正相應此經也。",
    "X32n0623_009:0800a05": "故下節文殊問何緣而有此瑞。佛答以聽法華故。",
    "X32n0623_009:0800a06": "其旨可了。△二文殊問瑞。",
    "X32n0623_009:0800a07": "爾時文殊師利法王子(至)甄叔迦寶以為其臺。",
    "X32n0623_009:0800a08": "文殊見相發問。所以啟妙音之來意。以便發妙音",
    "X32n0623_009:0800a09": "之所蓄也。△三如來酬答。",
    "X32n0623_009:0800a10": "爾時釋迦牟尼佛(至)亦欲供養聽法華經。",
    "X32n0623_009:0800a11": "知音云。此節雖問答上節。其實即以妙幢相三昧。",
    "X32n0623_009:0800a12": "而示法華三昧也。[△@△]然文殊為諸人。顯示以發問",
    "X32n0623_009:0800a13": "者。明法華三昧非根本智不能究竟。△四文殊請",
    "X32n0623_009:0800a14": "見。",
    "X32n0623_009:0800a15": "文殊師利白佛言(至)彼菩薩來令我得見。",
    "X32n0623_009:0800a16": "○此節即法華三昧致申問答。示第三淨德三昧",
    "X32n0623_009:0800a17": "也。然淨即法身本來無染。德即報化。且色相威儀。",
    "X32n0623_009:0800a18": "皆法身中本具之功德也。文殊問種何善本者。欲",
    "X32n0623_009:0800a19": "為人顯出法身清淨即諸善之本也。問修何功德",
    "X32n0623_009:0800a20": "者。亦不離此淨法身所起之行。而成功德也。而能",
    "X32n0623_009:0800a21": "有是神通者。即具如上善根功德。始能即遠而近。",
    "X32n0623_009:0800a22": "即無而有。現諸蓮華。而成此神通也。文殊又問三",
    "X32n0623_009:0800a23": "昧名字。示己欲從淨德之名。入淨德之實而修行",
    "X32n0623_009:0800a24": "之。庶同聲相應。乃能見妙音之報化身也。以色相",
    "X32n0623_009:0800b01": "等屬報化故。惟願下。謂即菩薩之身。自非佛力加",
    "X32n0623_009:0800b02": "被。亦不能見也。古云。彩雲影裏仙人現。手把紅羅",
    "X32n0623_009:0800b03": "扇遮面。急須著眼看仙人。莫看仙人手中扇。今文",
    "X32n0623_009:0800b04": "殊求見妙音。而兼色相大小者。是不唯見仙人。而",
    "X32n0623_009:0800b05": "扇亦欲見之者也。[△@△]文殊非謂己不見。而必欲求",
    "X32n0623_009:0800b06": "見。意在警覺未證此理者。而進趨也。言種何善根",
    "X32n0623_009:0800b07": "修何功德行何三昧。意中多少趣向。而能有是大",
    "X32n0623_009:0800b08": "神通力。多少謹仰。我等意欲勤修行之。多少興致。",
    "X32n0623_009:0800b09": "此豈文殊自明所求耶。△五推功多寶。",
    "X32n0623_009:0800b10": "爾時釋迦牟尼佛(至)當為汝等而現其相。",
    "X32n0623_009:0800b11": "○文殊求佛示相。佛不親命。而推重多寶佛者。示",
    "X32n0623_009:0800b12": "第四宿王戲三昧也。△六古佛促行。",
    "X32n0623_009:0800b13": "時多寶佛告彼菩薩(至)文殊師利法王子欲見汝身。",
    "X32n0623_009:0800b14": "○淨光莊嚴。與娑婆遙隔百八萬億那由他恒河",
    "X32n0623_009:0800b15": "沙國。妙音既入定於彼。此以一音召來何其易且",
    "X32n0623_009:0800b16": "近哉。非宿王戲三昧而何。[△@△]此更有說。世尊不自",
    "X32n0623_009:0800b17": "召行者。前以光召。而蓮華俱現。則妙音已至矣。今",
    "X32n0623_009:0800b18": "文殊欲令更見色身。若非古佛召行。則色身何從",
    "X32n0623_009:0800b19": "可見。故曰文殊師利欲見汝身。然文殊欲見妙音。",
    "X32n0623_009:0800b20": "是智非行不顯。妙音欲見文殊。是行非智不行也。",
    "X32n0623_009:0800b21": "△二正發來。分六。一主伴同至。",
    "X32n0623_009:0800b22": "於時妙音菩薩於彼國沒(至)百千天樂不皷自鳴。",
    "X32n0623_009:0800b23": "○此示第五無緣三昧也。[△@△]無緣者。不緣一切諸",
    "X32n0623_009:0800b24": "所緣故。若有所緣。何能沒彼出此。又何能使諸菩",
    "X32n0623_009:0800c01": "薩俱共發來。又何能令華自雨地自動而眾樂自",
    "X32n0623_009:0800c02": "鳴耶。始知無緣慈力覆群生。如月影臨千澗水也。",
    "X32n0623_009:0800c03": "△二敘相登臺。",
    "X32n0623_009:0800c04": "是菩薩目如廣大青蓮華葉(至)頭面禮足奉上瓔珞。",
    "X32n0623_009:0800c05": "○此示第六智印三昧也。智即妙音成所作智。與",
    "X32n0623_009:0800c06": "佛妙觀察智也。印謂佛菩薩二智相印。而不改易",
    "X32n0623_009:0800c07": "也。[△@△]又智印者。即妙音欲來娑婆。現蓮華。奉瓔珞。",
    "X32n0623_009:0800c08": "示種種身。說種種法。已至令八萬四千來者。俱得",
    "X32n0623_009:0800c09": "現一切色身三昧此界無量菩薩。亦得是三昧及",
    "X32n0623_009:0800c10": "陀羅尼者。是也。所謂森羅及萬象。一法之所印。是",
    "X32n0623_009:0800c11": "菩薩下。正應文殊欲見色相大小也。有八種。一目",
    "X32n0623_009:0800c12": "如青蓮。天竺有青蓮。其葉修長。青白分明。如眼之",
    "X32n0623_009:0800c13": "狀故也。二面逾多月。文語似倒。宜云其面貌端正。",
    "X32n0623_009:0800c14": "正使和合百千萬月復過於此。乃為正。以百千萬",
    "X32n0623_009:0800c15": "月。合為一月。可謂大矣。而云復過於此。則妙音來",
    "X32n0623_009:0800c16": "此。四萬二千由旬之身未隱。益知文殊所問色相",
    "X32n0623_009:0800c17": "大小。豈不知之問耶。三身皆金色。然金色之身。唯",
    "X32n0623_009:0800c18": "佛乃具。今菩薩有此。正所以得智印三昧也。四身",
    "X32n0623_009:0800c19": "具莊嚴。此莊嚴非瓔珞等外相莊嚴。乃過去所修",
    "X32n0623_009:0800c20": "報。具無量百千功德之所莊嚴。如佛莊嚴也。五威",
    "X32n0623_009:0800c21": "德熾盛。謂此菩薩慈嚴并攝。如所經之國地皆震",
    "X32n0623_009:0800c22": "動者。威也。天雨寶華眾樂自鳴者。德也。舉此餘可",
    "X32n0623_009:0800c23": "類推。六光明照曜。此非放光。乃紫金身中所有之",
    "X32n0623_009:0800c24": "常光也。七諸相具足。既曰諸相。又曰具足。則應有",
    "X32n0623_009:0801a01": "三十二相八十種好。不然。何謂具足。八色身堅固。",
    "X32n0623_009:0801a02": "凡色身多皆敗壞。而此菩薩之身。如那羅延。肇法",
    "X32n0623_009:0801a03": "師云。那羅延天力士名。端正殊妙。勇徤無比。而身",
    "X32n0623_009:0801a04": "極堅固也。入七寶臺下。觀而來詣此等三句。此臺",
    "X32n0623_009:0801a05": "非向所現八萬四千之蓮華臺也。況前曰甄叔迦。",
    "X32n0623_009:0801a06": "此言七寶。或妙音於彼國沒與諸菩薩所乘之七",
    "X32n0623_009:0801a07": "寶臺。故曰詣此娑婆也。前曰入臺。後曰下臺。足見",
    "X32n0623_009:0801a08": "文殊問威儀進止。益明矣。以價下。明以至重之寶。",
    "X32n0623_009:0801a09": "而供至尊之佛。即表以法寶嚴法身也。正應世尊",
    "X32n0623_009:0801a10": "答文殊語。謂供養親近禮拜於我也。凡此所有。皆",
    "X32n0623_009:0801a11": "不出妙智一法所印。故曰示智印三昧也。△三問",
    "X32n0623_009:0801a12": "訊傳旨。",
    "X32n0623_009:0801a13": "而白佛言世尊(至)安隱少惱堪忍久住不。",
    "X32n0623_009:0801a14": "○此示第七解一切語言三昧也。傳彼土之言問",
    "X32n0623_009:0801a15": "此土之佛。而問訊之辭。皆眾生語言。唯妙音能解。",
    "X32n0623_009:0801a16": "故少病約身問。少惱約心問。起居下。問身之少病。",
    "X32n0623_009:0801a17": "世事下。問心之少惱。已上問能教化主。無多下。問",
    "X32n0623_009:0801a18": "所化機宜。能不具大小。隨眠諸惑不。無不孝下。問",
    "X32n0623_009:0801a19": "眾生俗諦事。不敬下。問眾生出俗事。能降伏下。問",
    "X32n0623_009:0801a20": "眾生真俗修行魔障有無事。皆問現在生佛也。久",
    "X32n0623_009:0801a21": "滅度下。問過去佛往來事。又問訊下。亦問過去佛",
    "X32n0623_009:0801a22": "身心事。天台云。今經三處。問訊病惱。先達以三義",
    "X32n0623_009:0801a23": "通之。一順同居施化。本境生身。示同人法故。二約",
    "X32n0623_009:0801a24": "禮儀。法爾而然故。三約三身。通大小故。如涅槃疏",
    "X32n0623_009:0801b01": "云華嚴是大乘生相。涅槃是大乘滅相。安樂行下。",
    "X32n0623_009:0801b02": "諸不字除不孝不敬外。餘皆否音。無多貪欲至無",
    "X32n0623_009:0801b03": "慳慢否句上無字。通貫於下。謂無貪欲乃至無慳",
    "X32n0623_009:0801b04": "無慢否。無不孝至邪見否三句。其無字。亦貫讀之。",
    "X32n0623_009:0801b05": "謂無不孝乃至無邪見否。善心不一句。攝五情不",
    "X32n0623_009:0801b06": "一句。能攝即意。所攝即眼等五情之根。謂攝令寂",
    "X32n0623_009:0801b07": "靜不放逸也。安樂行行字平聲。[△@△]眾生易度以下。",
    "X32n0623_009:0801b08": "皆妙音藉問訊之言。為會眾說法也。以貪嗔痴慢。",
    "X32n0623_009:0801b09": "鈍使之四。嫉慳。隨煩惱之二。邪見。利使之一。諸魔。",
    "X32n0623_009:0801b10": "即煩惱與陰魔也。此皆二乘所不能疾斷者。有此",
    "X32n0623_009:0801b11": "諸障。則眾生不易度矣。又貪欲至慳慢等十字。是",
    "X32n0623_009:0801b12": "總。謂不孝即瞋恚。亦即是不善心也。不敬即愚痴。",
    "X32n0623_009:0801b13": "亦即邪見所使也。攝五情。即貪欲多。不伏諸魔。乃",
    "X32n0623_009:0801b14": "慳嫉盛。此皆堪忍界中人所熟習。故妙音借如來",
    "X32n0623_009:0801b15": "鼻孔。為他出氣也。又問訊多寶聽法。乃警人切聽。",
    "X32n0623_009:0801b16": "堪忍久住。是伐人疲勞。藉此發彼。使一切眾生各",
    "X32n0623_009:0801b17": "聽妙音。各解妙語。始見菩薩得解眾生語言之實",
    "X32n0623_009:0801b18": "證耳。不然。妙音辭本師時。彼佛曾無寄言問訊也。",
    "X32n0623_009:0801b19": "倘有此語。必譯人避繁。影略其言也。△四請見多",
    "X32n0623_009:0801b20": "寶。",
    "X32n0623_009:0801b21": "世尊我今欲見多寶佛身惟願世尊示我令見。",
    "X32n0623_009:0801b22": "○此示第八集一切功德三昧也。[△@△]妙音既出於",
    "X32n0623_009:0801b23": "淨華宿王智中。普利群機。凡所經到處。無不天搖",
    "X32n0623_009:0801b24": "地震。及至娑婆。以瓔珞上佛。可謂功德集矣。若不",
    "X32n0623_009:0801c01": "親見古佛。不為古佛稱善。又何以名集一切功德",
    "X32n0623_009:0801c02": "耶。△五世尊通致。",
    "X32n0623_009:0801c03": "爾時釋迦牟尼佛語多寶佛是妙音菩薩欲得相見。",
    "X32n0623_009:0801c04": "妙音欲見古佛。若不假釋迦通致。又何由得見。則",
    "X32n0623_009:0801c05": "相見二字。正是始本圓融。妙音顯露。而得一切功",
    "X32n0623_009:0801c06": "德集聚之時。看教人須好生體認。所謂鴛鴦繡出",
    "X32n0623_009:0801c07": "從君看也。△六塔中稱善。",
    "X32n0623_009:0801c08": "時多寶佛告妙音言(至)并見文殊師利等故來至此。",
    "X32n0623_009:0801c09": "古佛謂供佛聞經。并見文殊。可謂三寶并集。正此",
    "X32n0623_009:0801c10": "之時。塔戶未開。而弘音已震。且道妙音果有見耶。",
    "X32n0623_009:0801c11": "果無見耶。但得皇風成一片。不知何處有封疆。妙",
    "X32n0623_009:0801c12": "哉是法。真不可思議者也。問。妙音未發足時。則已",
    "X32n0623_009:0801c13": "為古佛召發。及至到此。為何不見。而必欲如來通",
    "X32n0623_009:0801c14": "致耶。答。妙音始作。若不因古佛。何由得起。及至舉",
    "X32n0623_009:0801c15": "作之時。用既彰。而體似隱。今欲假如來契證。使新",
    "X32n0623_009:0801c16": "記人。不忘所自。始見妙音有在。要知故來至此四",
    "X32n0623_009:0801c17": "字。字字皆有隱意。正是體用俱到全彰聖化之時",
    "X32n0623_009:0801c18": "也。奉命西來已竟。△三十方弘經。分二。一問答善",
    "X32n0623_009:0801c19": "根神力。又二。一問。",
    "X32n0623_009:0801c20": "爾時華德菩薩白佛言(至)修何功德有是神力。",
    "X32n0623_009:0801c21": "○此示第九清淨三昧也。前文殊見蓮華。興起二",
    "X32n0623_009:0801c22": "問。一問種何德本。有大神力。二問行何三昧。己欲",
    "X32n0623_009:0801c23": "効之。三欲求佛加被。見彼色相。逮妙音來。直完第",
    "X32n0623_009:0801c24": "三請。前兩問猶未結案。故華德復請垂示善根功",
    "X32n0623_009:0802a01": "德也。[△@△]問意有二。一問始先種何等善根。二問中",
    "X32n0623_009:0802a02": "間修何等功德。以至今日。有是神通力用也。然此",
    "X32n0623_009:0802a03": "問意。本文殊所發。而文殊及見色相大小威儀進",
    "X32n0623_009:0802a04": "止。便擲之不完所問。必假華德重請。復何意耶。曰",
    "X32n0623_009:0802a05": "文殊之請。本欲顯發妙音。故釋迦不召。而推功古",
    "X32n0623_009:0802a06": "佛。是益見妙音難發也。今既古佛宣召。使妙音遐",
    "X32n0623_009:0802a07": "唱。已得妙音宣揚。即可以完妙吉祥之本智也。至",
    "X32n0623_009:0802a08": "於華德。本居因位。雖見妙音。未證妙智。是必欲尋",
    "X32n0623_009:0802a09": "因求證。又不得不再請垂示耳。△二答。又二。一答",
    "X32n0623_009:0802a10": "善根。",
    "X32n0623_009:0802a11": "佛告華德菩薩(至)今生淨華宿王智佛國有是神力。",
    "X32n0623_009:0802a12": "前是文殊問妙音行體。故佛推多寶。今華德故問",
    "X32n0623_009:0802a13": "行因。因行屬權。所以佛自說也。言過去者。直指云。",
    "X32n0623_009:0802a14": "以妙覺望九地而言。其佛號雲雷音。正九地十地",
    "X32n0623_009:0802a15": "善慧法雲之相。與不輕命終之後。值二千億佛同",
    "X32n0623_009:0802a16": "號雲自在燈同旨國號現一切世間。劫名喜見。二",
    "X32n0623_009:0802a17": "俱是法雲善慧實報之境。以法雲周徧十方說法。",
    "X32n0623_009:0802a18": "所謂現一切世間也。以法施一切。無不喜見也。萬",
    "X32n0623_009:0802a19": "二千歲下。正示妙行之因。按藥王燃身火然千二",
    "X32n0623_009:0802a20": "百歲。過是已後。其身乃盡。是破俱生法執。能所兩",
    "X32n0623_009:0802a21": "忘。便入九地。今云於萬二千歲。亦是表俱生法執",
    "X32n0623_009:0802a22": "能所俱盡。乃入九地。然九地名善慧。故以伎樂供",
    "X32n0623_009:0802a23": "佛。表善慧之法音也。十萬種。表十波羅蜜門。雲雷",
    "X32n0623_009:0802a24": "音者。謂九地證百萬種三昧。十方諸佛所說世界",
    "X32n0623_009:0802b01": "海法門。皆悉領納不失。所以周旋法界。吼震十方。",
    "X32n0623_009:0802b02": "故借師而表其資也。此是九地因行之相。復供八",
    "X32n0623_009:0802b03": "萬四千七寶鉢。此表十地之行相也。至十地時。八",
    "X32n0623_009:0802b04": "萬四千煩惱習氣。盡成真如大用。故以法器表之。",
    "X32n0623_009:0802b05": "由此二事因緣故。生淨華宿王智佛國。此表已入",
    "X32n0623_009:0802b06": "等覺地也。末句結云。如是大因。今生佛家。獲如是",
    "X32n0623_009:0802b07": "大神通也。引此一段。俾本迹兩門。知其九地十地",
    "X32n0623_009:0802b08": "功勳不凡。應宜効之。",
    "X32n0623_009:0802b09": "華德於汝意云何(至)今此妙音菩薩摩訶薩是。",
    "X32n0623_009:0802b10": "此結會古今。所種善根。所修功德。因果如是。下則",
    "X32n0623_009:0802b11": "廣推因行。",
    "X32n0623_009:0802b12": "華德是妙音菩薩(至)百千萬億那由他佛。",
    "X32n0623_009:0802b13": "直指云。此段作兩節看。已曾下。是佛敘妙音從七",
    "X32n0623_009:0802b14": "地逆至初地因行止。故曰已曾供養無量諸佛久",
    "X32n0623_009:0802b15": "植德本也。又值下。是追敘向行住信四十位因行。",
    "X32n0623_009:0802b16": "故曰又值恒河沙等諸佛也。舉所侍佛。定見能行",
    "X32n0623_009:0802b17": "之行。校本經藥王與常不輕。三處十地及等玅因",
    "X32n0623_009:0802b18": "行。或以行顯。或以所侍之佛而顯。或以所經劫量。",
    "X32n0623_009:0802b19": "而顯。前後照應。互見可知。[△@△]此節所示妙音善根",
    "X32n0623_009:0802b20": "功德。如是之多。所歷之劫。所侍之佛。如是之廣。始",
    "X32n0623_009:0802b21": "見所證清淨三昧如是之妙也。△二答神力。",
    "X32n0623_009:0802b22": "華德汝但見妙音菩薩(至)或現毗沙門天王身。",
    "X32n0623_009:0802b23": "○此下皆示第十神通遊戲三昧也。以所現身皆",
    "X32n0623_009:0802b24": "神通遊戲故。謂華德汝但見妙音菩薩一身。而不",
    "X32n0623_009:0802c01": "知彼於種種類中。皆能現身說法也。欲界舉帝釋",
    "X32n0623_009:0802c02": "自在二天。則夜摩兜率化樂。攝入其中矣。色界舉",
    "X32n0623_009:0802c03": "梵王大自在。餘皆攝盡。不敘空界者。以無形色故。",
    "X32n0623_009:0802c04": "天大將軍者。天台釋。散脂修摩為天大將軍。其形",
    "X32n0623_009:0802c05": "八臂。騎孔雀擎鷄。持鐸捉赤幡。統轄三十八部。巡",
    "X32n0623_009:0802c06": "遊世界。賞善罰惡。故稱天大將軍也。此或統欲色",
    "X32n0623_009:0802c07": "諸天。有此勇徤之軍。以天大二字。揀異毗沙門諸",
    "X32n0623_009:0802c08": "小將軍也。毗沙門者。智論謂。福德之名。多聞四方。",
    "X32n0623_009:0802c09": "乃北方天王也。攝東南西等三軍。此明妙音示現",
    "X32n0623_009:0802c10": "於三界二十八天。現一一形。說此妙法也。",
    "X32n0623_009:0802c11": "或現轉輪聖王身(至)或現童男童女身。",
    "X32n0623_009:0802c12": "輪王以聖言者。揀諸小為凡也。小王者。對輪王稱",
    "X32n0623_009:0802c13": "之也。名粟散王。又中國名大。附庸名小。傳傳相望。",
    "X32n0623_009:0802c14": "小大自異。長者。有長人之德。備說有十。故稱長者。",
    "X32n0623_009:0802c15": "詳見譬喻品。居士。乃愛談名言清淨自居者。宰官",
    "X32n0623_009:0802c16": "者謂三台。以功能宰政。於主郡縣。亦稱宰官。宰即",
    "X32n0623_009:0802c17": "主義。官乃功能義也。婆羅門云淨行。此上皆現世",
    "X32n0623_009:0802c18": "間男子身。下明僧俗四眾身。或現長者居士婦女",
    "X32n0623_009:0802c19": "等。單明現女子身。已上明妙音於人道中示種種",
    "X32n0623_009:0802c20": "身說此妙法也。",
    "X32n0623_009:0802c21": "或現天龍夜叉乾闥婆(至)人非人等身而說是經。",
    "X32n0623_009:0802c22": "釋文皆見序品。然前已敘現天身。此復言天者。乃",
    "X32n0623_009:0802c23": "現一切天眾身也。故列於八部之前。是見菩薩無",
    "X32n0623_009:0802c24": "類不現無處不說也。",
    "X32n0623_009:0803a01": "諸有地獄餓鬼畜生及眾難處皆能救濟。",
    "X32n0623_009:0803a02": "要解云。諸應皆言現身說經。獨於惡趣不言者。惡",
    "X32n0623_009:0803a03": "趣方沉幽昏。無由聞經。但以神力救濟而已。",
    "X32n0623_009:0803a04": "乃至於王後宮變為女身而說是經。",
    "X32n0623_009:0803a05": "知音云。此應譯著現長者婦女之前。而置於末者。",
    "X32n0623_009:0803a06": "以王宮禁制。不便遊化故也。[△@△]天人最樂之地。三",
    "X32n0623_009:0803a07": "途極苦之場。而菩薩一一皆能現身說法。豈王宮",
    "X32n0623_009:0803a08": "返不能令此法流通耶。但王宮嚴禁之所。非泛泛",
    "X32n0623_009:0803a09": "可得而行。唯菩薩能現女身。乃可說法。故加乃至",
    "X32n0623_009:0803a10": "二字。及變為女身句。以見難說。而能說者妙音力",
    "X32n0623_009:0803a11": "也。直指云。已上皆是九地十地證法華三昧。能於",
    "X32n0623_009:0803a12": "六道周旋往返。以此法華。普接十類眾生。至如來",
    "X32n0623_009:0803a13": "地。故名為妙。然此二地。於機不擇者。乃悟眾生平",
    "X32n0623_009:0803a14": "等。於法則有所擇。而獨說大乘。所謂一相一味三",
    "X32n0623_009:0803a15": "昧也。至普門品。則隨位隨機。即俗而真。故為妙行。",
    "X32n0623_009:0803a16": "華德是妙音菩薩(至)於神通變化智慧無所損減。",
    "X32n0623_009:0803a17": "○此去皆示第十一慧炬三昧也。以下有若干智",
    "X32n0623_009:0803a18": "慧。照明娑婆世界等語。[△@△]前兩句明妙音實為娑",
    "X32n0623_009:0803a19": "婆眾生之恃怙也。救護眾生者者字最重。即指妙",
    "X32n0623_009:0803a20": "音能為現形說法之主。是妙音下。謂華德汝但知",
    "X32n0623_009:0803a21": "妙音現種種身在此娑婆處處說經。而不知彼一",
    "X32n0623_009:0803a22": "切淨光莊嚴國中亦如是現身說法神通智慧亦",
    "X32n0623_009:0803a23": "無所損減也。若於說是經典下。加一切淨光莊嚴",
    "X32n0623_009:0803a24": "國中八字。其義更顯。",
    "X32n0623_009:0803b01": "是菩薩以若干智慧(至)恒河沙世界中亦復如是。",
    "X32n0623_009:0803b02": "前言救護。是隨類說法。令其脫苦。此言各得所知。",
    "X32n0623_009:0803b03": "是隨類各解。使其得樂。謂菩薩慈悲普及也。若干",
    "X32n0623_009:0803b04": "智慧明照者。顯菩薩方便之多。於十方恒沙下。推",
    "X32n0623_009:0803b05": "廣其益。又不止娑婆與淨光莊嚴中。使一切眾生",
    "X32n0623_009:0803b06": "離苦得樂。更於十方恒河沙世界中。而神通智慧。",
    "X32n0623_009:0803b07": "亦無所損也。足見以神通遊戲。現種種身以智慧",
    "X32n0623_009:0803b08": "照明。說此妙法。其三昧威神。真不可思議者也。",
    "X32n0623_009:0803b09": "若應以聲聞形得度者(至)隨所應度而為現形。",
    "X32n0623_009:0803b10": "知音云。前敘六凡。重所應機。說世間人天乘五戒",
    "X32n0623_009:0803b11": "十善之妙法也。此敘四聖。重能應教。說出世間小",
    "X32n0623_009:0803b12": "中大頓圓之妙法也。為欲得小乘者。則法身應機。",
    "X32n0623_009:0803b13": "作聲聞形。說四諦法。欲得中乘者。則法身應機。作",
    "X32n0623_009:0803b14": "辟支形。說十二緣法。欲得大乘者。則法身應機。作",
    "X32n0623_009:0803b15": "三賢十地菩薩形。說諸度法。欲得最上一乘。不涉",
    "X32n0623_009:0803b16": "階漸。頓作佛者。則法身應機。作報化佛形。說十力",
    "X32n0623_009:0803b17": "無畏等法也。此土彼土十方恒河沙土。同時遍應。",
    "X32n0623_009:0803b18": "無不皆然。故曰如是種種等也。問。菩薩何以能現",
    "X32n0623_009:0803b19": "佛身。答。初住尚能分身百界。況妙音之深位耶。須",
    "X32n0623_009:0803b20": "知佛界有三教果頭佛。有圓教分證佛究竟佛。今",
    "X32n0623_009:0803b21": "所現者。或果頭與分證佛。似非究竟佛也。[△@△]前段",
    "X32n0623_009:0803b22": "明菩薩現六凡身。為說妙法。於此界他方。已見神",
    "X32n0623_009:0803b23": "通遊戲之不可思議也。今於四聖人中。亦能現身",
    "X32n0623_009:0803b24": "說法。則慧炬照明。猶不可思議也。若但現凡。而聖",
    "X32n0623_009:0803c01": "不能現。又何以當妙音之稱。",
    "X32n0623_009:0803c02": "乃至應以滅度而得度者示現滅度。",
    "X32n0623_009:0803c03": "知音云。上明妙音證獲法身般若。此方明證獲解",
    "X32n0623_009:0803c04": "脫德也。謂菩薩不唯現身在此。即應以涅槃得度",
    "X32n0623_009:0803c05": "者。亦於無生滅中。示生滅也。此如本會如來唱滅。",
    "X32n0623_009:0803c06": "大眾感悟同意。",
    "X32n0623_009:0803c07": "華德妙音菩薩摩訶薩(至)智慧之力其事如是。",
    "X32n0623_009:0803c08": "此以結成所問善根功德也。謂如汝所問。而妙音",
    "X32n0623_009:0803c09": "所修所種成就如是大神通遊戲如是。大慧炬照",
    "X32n0623_009:0803c10": "明普益有情。其事如是也。△二問答今住何定。又",
    "X32n0623_009:0803c11": "二。一問。",
    "X32n0623_009:0803c12": "爾時華德菩薩白佛言(至)在所變現度脫眾生。",
    "X32n0623_009:0803c13": "此問今果德住何三昧也。謂如妙音菩薩之善根",
    "X32n0623_009:0803c14": "功德及神通之相。我已悉知。但未審即今住於何",
    "X32n0623_009:0803c15": "定。能如是自在變現於十方剎海。利益眾生也。但",
    "X32n0623_009:0803c16": "因果乃二利之要關。故當細問。△二答。",
    "X32n0623_009:0803c17": "佛告華德菩薩(至)能如是饒益無量眾生。",
    "X32n0623_009:0803c18": "○此示第十二莊嚴王三昧。一切色身為所現。即",
    "X32n0623_009:0803c19": "前十法界身是也。法身為能現。即前不起於座。身",
    "X32n0623_009:0803c20": "不動搖者是也。然法身為一切色身之主。一切色",
    "X32n0623_009:0803c21": "身為法身之莊嚴。故此問答。明莊嚴王三昧。雖酬",
    "X32n0623_009:0803c22": "華德。亦是答文殊所問行何三昧。願為我等說是",
    "X32n0623_009:0803c23": "三昧名字也。明十方弘經已竟。△四二土得益。",
    "X32n0623_009:0803c24": "說是妙音菩薩品時(至)亦得是三昧及陀羅尼。",
    "X32n0623_009:0804a01": "○此雖敘兩土大眾聞法得益。其實示第十三淨",
    "X32n0623_009:0804a02": "光明三昧也。自住法身曰淨。普照眾生曰光明。今",
    "X32n0623_009:0804a03": "一說妙音神智。即令人同得。豈非三昧及總持乎。",
    "X32n0623_009:0804a04": "並結訖文殊云我等亦欲勤修行之之案。天台云。",
    "X32n0623_009:0804a05": "三昧與陀羅尼。用異而體同也。寂用名三昧。持用",
    "X32n0623_009:0804a06": "為陀羅尼。又色身變現名三昧。音聲辯說為陀羅",
    "X32n0623_009:0804a07": "尼。又舌根清淨名陀羅尼。餘根清淨名三昧。俱是",
    "X32n0623_009:0804a08": "六根清淨法門耳。妙樂云。現色身名三昧音聲名",
    "X32n0623_009:0804a09": "陀羅尼者。語言與色身。但是身口之異耳。豈現身",
    "X32n0623_009:0804a10": "不能說法耶。從事雖別。其理必同。三昧從定。陀羅",
    "X32n0623_009:0804a11": "尼從慧。即不思議定慧。故得互用耳。△五還歸本",
    "X32n0623_009:0804a12": "國。",
    "X32n0623_009:0804a13": "爾時妙音菩薩摩訶薩(至)作百千萬億種種伎樂。",
    "X32n0623_009:0804a14": "○此示第十四淨藏三昧也。以還歸本土。表一切",
    "X32n0623_009:0804a15": "色身神智變現。皆藏於淨法界身之藏海故。問。妙",
    "X32n0623_009:0804a16": "音既彼此二土。及十方恒河沙世界。皆同時徧在。",
    "X32n0623_009:0804a17": "又奚重煩來往。答。菩薩本具三身。應化身則隨十",
    "X32n0623_009:0804a18": "法界現。有大有小。報應身則見有往來。法身則遍",
    "X32n0623_009:0804a19": "一切處。而無往無不往。無來無不來也。妙音於諸",
    "X32n0623_009:0804a20": "土隨類現者。應化身也。彼此往來者。報身也。",
    "X32n0623_009:0804a21": "既到本國與八萬四千菩薩(至)得現一切色身三昧。",
    "X32n0623_009:0804a22": "○此雖敘復命之辭。其實示第十五不共三昧。以",
    "X32n0623_009:0804a23": "復命之辭。不敘共二乘人得益故。所以然者。一則",
    "X32n0623_009:0804a24": "二乘人皆已受大乘記。無非菩薩也。一則明妙音",
    "X32n0623_009:0804b01": "來往。智慧神通。皆是化菩薩法。不與一切二乘人",
    "X32n0623_009:0804b02": "共也。經文其深玄哉。[△@△]妙音作此舉止。其二利功",
    "X32n0623_009:0804b03": "德甚深。到本國者。即究竟還歸也。八萬四千圍繞",
    "X32n0623_009:0804b04": "者。乃體用兼到也。下敘白本師得利益。謂我到娑",
    "X32n0623_009:0804b05": "婆使無量眾生得三昧總持。證不思議定慧。可謂",
    "X32n0623_009:0804b06": "饒益無量也。見釋迦即始覺顯露。於多寶而言見",
    "X32n0623_009:0804b07": "塔。乃本覺無相。但言禮拜供養而已。見文殊即得",
    "X32n0623_009:0804b08": "大智。見藥王即得大行。如此行智。非勤精進力。不",
    "X32n0623_009:0804b09": "能作大勇施。由此智行進勇。一切具足。故八萬四",
    "X32n0623_009:0804b10": "千妙用法門。無不備彰。使化功歸己。無不圓滿。如",
    "X32n0623_009:0804b11": "此運為。豈徒然哉。△六聞品進道。",
    "X32n0623_009:0804b12": "說是妙音菩薩來往品時(至)華德菩薩得法華三昧。",
    "X32n0623_009:0804b13": "○此雖通結一品之文。其實示第十六日旋三昧",
    "X32n0623_009:0804b14": "也。以娑婆去一切淨光莊嚴佛國。有百八萬億那",
    "X32n0623_009:0804b15": "由他恒河沙等世界之遙。而妙音來往。可謂如杲",
    "X32n0623_009:0804b16": "日麗中天也。吾人能得此品妙義者。亦如日麗中",
    "X32n0623_009:0804b17": "天。有目有趾者。無不待是而成功也。故敘得益。以",
    "X32n0623_009:0804b18": "四萬二千天子得法忍言。明菩薩報應身之日。雖",
    "X32n0623_009:0804b19": "有往來而法身之天。曾無生滅也。法華三昧其體",
    "X32n0623_009:0804b20": "相如是。故華德問此。而亦證此也。問。前已敘得益。",
    "X32n0623_009:0804b21": "此奚復敘。答。前敘兩土菩薩。是深位有益也。今敘",
    "X32n0623_009:0804b22": "天子及當機。則知見聞之益亦廣矣。三昧之名亦",
    "X32n0623_009:0804b23": "異矣。明妙音往來已竟。",
    "X32n0623_009:0804b24": "妙法蓮華經授手卷第九"
}