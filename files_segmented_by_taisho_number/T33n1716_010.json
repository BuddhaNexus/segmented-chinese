{
    "T33n1716_010:0800a16": "妙法蓮華經玄義卷第十上",
    "T33n1716_010:0800a18": "天台智者大師說",
    "T33n1716_010:0800a19": "大章第五、釋教相者，若弘餘經，不明教相，",
    "T33n1716_010:0800a20": "於義無傷；若弘《法華》，不明教者，文義有",
    "T33n1716_010:0800a21": "闕。但聖意幽隱，教法彌難。前代諸師，或祖承",
    "T33n1716_010:0800a22": "名匠，或思出神衿，雖阡陌縱橫，莫知孰是。",
    "T33n1716_010:0800a23": "然義不雙立、理無兩存，若深有所以，復與",
    "T33n1716_010:0800a24": "修多羅合者，錄而用之；無文無義，不可信",
    "T33n1716_010:0800a25": "受。南岳大師心有所證，又勘同經論，聿遵",
    "T33n1716_010:0800a26": "佛語，天台師述而從用，略明教為五：一、大",
    "T33n1716_010:0800a27": "意。二、出異。三、明難。四、去取。五、判教。大意者，",
    "T33n1716_010:0800a28": "佛於無名相中假名相說，說餘經典，各赴",
    "T33n1716_010:0800a29": "緣取益。至如《華嚴》，初逗圓別之機，高山先",
    "T33n1716_010:0800b01": "照，直明次第、不次第，修行住上、地上之功德，",
    "T33n1716_010:0800b02": "不辨如來說頓之意。若說四《阿含》，《增一》明",
    "T33n1716_010:0800b03": "人天因果，《中》明真寂深義，《雜》明諸禪定，《長》",
    "T33n1716_010:0800b04": "破外道，而通說無常，知苦斷集證滅修",
    "T33n1716_010:0800b05": "道，不明如來曲巧施小之意。若諸方等折",
    "T33n1716_010:0800b06": "小彈偏，歎大褒圓，慈悲行願，事理殊絕，不明",
    "T33n1716_010:0800b07": "並對訶讚之意。若《般若》論通，則三人同入；",
    "T33n1716_010:0800b08": "論別，則菩薩獨進，廣歷陰入，盡淨虛融，亦",
    "T33n1716_010:0800b09": "不明共別之意。若《涅槃》在後，略斥三修，",
    "T33n1716_010:0800b10": "粗點五味，亦不委說如來置教，原始結要之",
    "T33n1716_010:0800b11": "終。凡此諸經皆是逗會他意，令他得益，不",
    "T33n1716_010:0800b12": "譚佛意，意趣何之？今經不爾，絓是法門網",
    "T33n1716_010:0800b13": "目，大小觀法，十力無畏，種種規矩，皆所不",
    "T33n1716_010:0800b14": "論，為前經已說故；但論如來布教之元始，",
    "T33n1716_010:0800b15": "中間取與漸頓適時，大事因緣，究竟終訖，說",
    "T33n1716_010:0800b16": "教之綱格，大化之筌罤。其宿殖淳厚者，初即",
    "T33n1716_010:0800b17": "頓與，直明菩薩位行功德，言不涉小。文云：",
    "T33n1716_010:0800b18": "「始見我身，聞我所說，即皆信受，入如來慧。」",
    "T33n1716_010:0800b19": "其不堪者，隱其無量神德，以貧所樂法方",
    "T33n1716_010:0800b20": "便附近，語令勤作。文云：「我若讚佛乘，眾生",
    "T33n1716_010:0800b21": "沒在苦。」如此之人，應以此法漸入佛慧。",
    "T33n1716_010:0800b22": "既得道已，宜須彈斥，即如方等，以大破小。",
    "T33n1716_010:0800b23": "文云：「苦切責之已，示以所繫珠。」若宜兼通，",
    "T33n1716_010:0800b24": "半滿洮汰，如《大品》遣蕩相著，會其宗途。文",
    "T33n1716_010:0800b25": "云：「將導眾人欲過嶮道。」過此難已，定之",
    "T33n1716_010:0800b26": "以子父，付之以家業，拂之以權迹，顯之",
    "T33n1716_010:0800b27": "以實本。當知此經，唯論如來設教大綱，不",
    "T33n1716_010:0800b28": "委微細綱目。譬如算者，初下後除，紀定大",
    "T33n1716_010:0800b29": "數，不存斗斛。故《無量義》云：「無量義者，從一",
    "T33n1716_010:0800c01": "法生。」則於一佛乘，分別說三。此譬下算。",
    "T33n1716_010:0800c02": "若收無量以入一、會三而歸大者，此譬除",
    "T33n1716_010:0800c03": "算，唯記大數焉。如是等意皆法身地寂而",
    "T33n1716_010:0800c04": "常照，非始道樹逗大逗小。佛智照機其來",
    "T33n1716_010:0800c05": "久矣。文云：「唯以一大事因緣，出現於世」，此",
    "T33n1716_010:0800c06": "照大久矣。文云：「殷勤稱歎方便」，此照小久",
    "T33n1716_010:0800c07": "矣。文云：「諸佛法久後，要當說真實」，此照會",
    "T33n1716_010:0800c08": "小歸大久矣！〈信解品〉云：「踞師子床，見子便",
    "T33n1716_010:0800c09": "識」，此語初鑒大機久矣！「於牕牖中，遙見其",
    "T33n1716_010:0800c10": "子」者，此鑒小機久矣！「密遣二人，方便附近，",
    "T33n1716_010:0800c11": "語令勤作」，此鑒須開三久矣！「心相體信，入",
    "T33n1716_010:0800c12": "出無難」，此鑒調斥久矣！「領知眾物」，此鑒洮",
    "T33n1716_010:0800c13": "汰久矣。「後付家業」，此鑒教行等久矣！當知",
    "T33n1716_010:0800c14": "佛意深遠，彌勒不識所為因緣，況下地二乘",
    "T33n1716_010:0800c15": "凡夫等耶！文云：「唯我知是相，十方佛亦然。」",
    "T33n1716_010:0800c16": "又，已今當說，最為難信難解。前經是已說，隨",
    "T33n1716_010:0800c17": "他意，彼不明此意，故易信易解。《無量義》是",
    "T33n1716_010:0800c18": "今說，亦是隨他意，亦易信易解。《涅槃》是當",
    "T33n1716_010:0800c19": "說，先已聞故，亦易信易解。將說此教，疑請",
    "T33n1716_010:0800c20": "重疊，具如迹本二文。受請說時，秖是說於教",
    "T33n1716_010:0800c21": "意，教意是佛意，佛意即是佛智，佛智至深，是",
    "T33n1716_010:0800c22": "故三止四請。如此艱難，比於餘經，餘經則",
    "T33n1716_010:0800c23": "易。若始坐道場，梵王初請，直言請法，亦無",
    "T33n1716_010:0800c24": "疑網。往復殷勤，說諸方等，觀文可知。說《大",
    "T33n1716_010:0800c25": "品》時，猶酬梵請。唯《華嚴》中，請金剛藏，可為",
    "T33n1716_010:0800c26": "連類。而人師偏著，謂加於法華。言小乘致",
    "T33n1716_010:0800c27": "請，不及菩薩，此見一邊耳。身子騰眾心",
    "T33n1716_010:0800c28": "云：「佛口所生子，合掌瞻仰待，求佛諸菩薩，大",
    "T33n1716_010:0800c29": "數有八萬，欲聞具足道」，何獨是一小乘？又",
    "T33n1716_010:0801a01": "彌勒闔眾，求決文殊與解脫月、金剛藏，若",
    "T33n1716_010:0801a02": "為有異？又本門中，菩薩請佛說於佛法，",
    "T33n1716_010:0801a03": "豈比菩薩請菩薩說菩薩法耶？若就此意，",
    "T33n1716_010:0801a04": "有加於彼。若彼列眾，十方雲集，皆是盧舍那",
    "T33n1716_010:0801a05": "佛宿世知識；此經雲集，地涌菩薩皆從釋",
    "T33n1716_010:0801a06": "尊發心，是我所化，此一往則齊而不無疎",
    "T33n1716_010:0801a07": "密。又彼明十方佛說《華嚴》被加者，同名法",
    "T33n1716_010:0801a08": "慧、金剛藏等，不言彼佛是舍那分身；今明",
    "T33n1716_010:0801a09": "三變土田，一方各四百萬億那由他土，滿中",
    "T33n1716_010:0801a10": "諸佛，悉是釋尊分身，此意異彼。彼以《華嚴》",
    "T33n1716_010:0801a11": "為勝薳，復出一兩句，非故興毀；若較其優",
    "T33n1716_010:0801a12": "劣，恐成失旨。但此《法華》開權顯本，前後二",
    "T33n1716_010:0801a13": "文疑多請倍，不比餘經，秖為深論佛教、妙",
    "T33n1716_010:0801a14": "說聖心，近會圓因、遠申本果，所以疑請不",
    "T33n1716_010:0801a15": "已。若能精知教相，則識如來權實二智也。",
    "T33n1716_010:0801a16": "教意甚深，其略如是。",
    "T33n1716_010:0801a17": "○二出異解者，即為十意：所謂南三、北七。",
    "T33n1716_010:0801a18": "南北地通用三種教相：一、頓。二、漸。三、不定。《華",
    "T33n1716_010:0801a19": "嚴》為化菩薩，如日照高山，名為頓教。三藏",
    "T33n1716_010:0801a20": "為化小乘，先教半字，故名有相教。十二年",
    "T33n1716_010:0801a21": "後，為大乘人，說五時般若，乃至常住，名無",
    "T33n1716_010:0801a22": "相教。此等俱為漸教也。別有一經，非頓漸",
    "T33n1716_010:0801a23": "攝，而明佛性常住，《勝鬘》、《光明》等是也，此名",
    "T33n1716_010:0801a24": "偏方不定教，此之三意通途共用也。一者、虎",
    "T33n1716_010:0801a25": "丘山岌師，述頓與不定，不殊前舊。漸更為",
    "T33n1716_010:0801a26": "三：十二年前明三藏，見有得道，名有相教；",
    "T33n1716_010:0801a27": "十二年後齊至法華，明見空得道，名無相",
    "T33n1716_010:0801a28": "教；最後雙林，明一切眾生佛性、闡提作佛，",
    "T33n1716_010:0801a29": "明常住教也。二者、宗愛法師，頓與不定同",
    "T33n1716_010:0801b01": "前，就漸更判四時教，即莊嚴旻師所用。三",
    "T33n1716_010:0801b02": "時不異前，更於無相後、常住之前，指法華",
    "T33n1716_010:0801b03": "會三歸一，萬善悉向菩提，名同歸教也。三",
    "T33n1716_010:0801b04": "者、定林柔、次二師，及道場觀法師，明頓與",
    "T33n1716_010:0801b05": "不定同前，更判漸為五時教，即開善光宅",
    "T33n1716_010:0801b06": "所用也。四時不異前，更約無相之後、同歸",
    "T33n1716_010:0801b07": "之前，指《淨名》、《思益》諸方等經，為褒貶抑揚",
    "T33n1716_010:0801b08": "教。四者、北地師亦作五時教，而取提謂波",
    "T33n1716_010:0801b09": "利為人天教，合《淨名》、《般若》為無相教，餘三",
    "T33n1716_010:0801b10": "不異南方。五者、菩提流支明半滿教，十二",
    "T33n1716_010:0801b11": "年前皆是半字教，十二年後皆是滿字教。六",
    "T33n1716_010:0801b12": "者、佛馱三藏、學士光統所辨四宗判教：一、",
    "T33n1716_010:0801b13": "因緣宗，指毘曇六因四緣；二、假名宗，指《成",
    "T33n1716_010:0801b14": "論》三假；三、誑相宗，指《大品》、三論；四、常宗，指",
    "T33n1716_010:0801b15": "《涅槃》、《華嚴》等，常住佛性，本有湛然也。七者、有",
    "T33n1716_010:0801b16": "師開五宗教，四義不異前，更指《華嚴》為法",
    "T33n1716_010:0801b17": "界宗，即護身自軌大乘所用也。八者、有人稱",
    "T33n1716_010:0801b18": "光統云：四宗有所不收，更開六宗：指《法",
    "T33n1716_010:0801b19": "華》萬善同歸，諸佛法久後要當說真實，名為",
    "T33n1716_010:0801b20": "真宗。《大集》染淨俱融，法界圓普，名為圓宗。餘",
    "T33n1716_010:0801b21": "四宗如前，即是耆闍凜師所用。九者、北地",
    "T33n1716_010:0801b22": "禪師，明二種大乘教：一、有相大乘。二、無相",
    "T33n1716_010:0801b23": "大乘。有相者，如《華嚴》、《瓔珞》、《大品》等，說階級",
    "T33n1716_010:0801b24": "十地功德行相也。無相者，如《楞伽》、《思益》，真法",
    "T33n1716_010:0801b25": "無詮次，一切眾生即涅槃相也。十者、北地禪",
    "T33n1716_010:0801b26": "師，非四宗、五宗、六宗、二相、半滿等教，但一佛",
    "T33n1716_010:0801b27": "乘，無二亦無三，一音說法，隨類異解。諸佛",
    "T33n1716_010:0801b28": "常行一乘，眾生見三，但是一音教也。出異",
    "T33n1716_010:0801b29": "解竟。",
    "T33n1716_010:0801c01": "○三明難者，先難南地五時，其義不成，餘",
    "T33n1716_010:0801c02": "四時、三時，例壞也。若言十二年前名有相教",
    "T33n1716_010:0801c03": "者，成實論師，自誣己論。論云：「我今正欲明",
    "T33n1716_010:0801c04": "三藏中實義。」實義者，所謂空，是空非無相",
    "T33n1716_010:0801c05": "耶？三藏非十二年前耶？又《阿含》中說：「是",
    "T33n1716_010:0801c06": "老死，誰老死，二皆邪見；無是老死即法空，",
    "T33n1716_010:0801c07": "無誰老死即生空。」三藏經中自說二空，二",
    "T33n1716_010:0801c08": "空豈非無相？又《釋論》云：「三藏中明法空為",
    "T33n1716_010:0801c09": "大空。」摩訶衍中明十方空為大空。即以法",
    "T33n1716_010:0801c10": "空為大空，即大無相。又成道六年，即說《殃",
    "T33n1716_010:0801c11": "掘摩羅經》，明空最切，此非無相，誰是無相",
    "T33n1716_010:0801c12": "耶(云云)？又《大論》云：「從得道夜至泥洹夜，常說",
    "T33n1716_010:0801c13": "般若。」般若即空慧也。復次，十二年前名有相",
    "T33n1716_010:0801c14": "教，為得道？為不得道？若得道則乖《成論》。論",
    "T33n1716_010:0801c15": "師云：有相四諦是調心方便，實不得道；須",
    "T33n1716_010:0801c16": "見空平乃能得道。既言有相，那忽得道？若",
    "T33n1716_010:0801c17": "不得道，用此教為？又拘隣如五人，最初於",
    "T33n1716_010:0801c18": "佛法，寂然無聲字，獲真實知見。最初之言，",
    "T33n1716_010:0801c19": "豈非十二年前得道耶？又若得道，教同無",
    "T33n1716_010:0801c20": "相；若不得道，教同邪說。又若得道，得何等",
    "T33n1716_010:0801c21": "道？若見空得道，還同無相；若不見空得",
    "T33n1716_010:0801c22": "道，亦同九十五種，非得佛道。有相之教，具",
    "T33n1716_010:0801c23": "有二過(云云)。二、難十二年後名無相教，明",
    "T33n1716_010:0801c24": "空蕩相，未明佛性常住，猶是無常。八十年",
    "T33n1716_010:0801c25": "佛，亦不會三歸一，亦無彈訶褒貶者，此不",
    "T33n1716_010:0801c26": "可解。若言無相，何意不蕩無常？猶有無",
    "T33n1716_010:0801c27": "常，何謂無相？若言不明佛性法身常住",
    "T33n1716_010:0801c28": "者，共般若可非佛性法身常等；不共般若，",
    "T33n1716_010:0801c29": "云何非佛性耶？《大經》云：「佛性有五種名，亦",
    "T33n1716_010:0802a01": "名首楞嚴，亦名般若。」般若乃是佛性之異",
    "T33n1716_010:0802a02": "名，何得言非？彼即救言：經稱佛性，亦名般",
    "T33n1716_010:0802a03": "若者，是三德之般若，何關無相之般若。若",
    "T33n1716_010:0802a04": "爾者，《涅槃》第八何意云：「如我先於摩訶般若",
    "T33n1716_010:0802a05": "中說，我與無我，其性不二。」不二之性，即是",
    "T33n1716_010:0802a06": "實性，實性之性，即是佛性。如此遙指，明文灼",
    "T33n1716_010:0802a07": "然，何意言非？又《涅槃》佛性，秖是法性常住，不",
    "T33n1716_010:0802a08": "可變易。《般若》明實相實際，不來不去，即是",
    "T33n1716_010:0802a09": "佛無生法，無生法即是佛。二義何異？故知法",
    "T33n1716_010:0802a10": "性實相，即是正因佛性；般若觀照，即是了因",
    "T33n1716_010:0802a11": "佛性；五度功德資發般若，即是緣因佛性。此",
    "T33n1716_010:0802a12": "三般若，與涅槃三佛性，復何異耶？《金剛般若",
    "T33n1716_010:0802a13": "論》云：「福不趣菩提，二能趣菩提。」於餘名生",
    "T33n1716_010:0802a14": "因，於實名了因。實相了因能趣菩提，豈非",
    "T33n1716_010:0802a15": "佛性？但名異義同，如前分別，何得聞釋提",
    "T33n1716_010:0802a16": "婆那民，謂非帝釋？其謬類此。若言無常，八",
    "T33n1716_010:0802a17": "十年佛說，非佛性常住者，《涅槃》亦云：「八十",
    "T33n1716_010:0802a18": "年佛背痛有疾，於娑羅入滅。」那忽譚常辨",
    "T33n1716_010:0802a19": "性(云云)？《釋論》云：「佛有生身、法身」，生身同人",
    "T33n1716_010:0802a20": "法，有寒熱病患，馬麥乞乳；法性身佛，光明無",
    "T33n1716_010:0802a21": "邊，色像無邊。尊特之身，猶如虛空，為法性身",
    "T33n1716_010:0802a22": "菩薩說法，聽法之眾尚非生死身，何況佛",
    "T33n1716_010:0802a23": "耶。《釋論》云：「又生身佛壽則有量，法身佛壽則",
    "T33n1716_010:0802a24": "無量」，豈可以無常八十年加於法身耶？小",
    "T33n1716_010:0802a25": "乘中云：法身尚其不滅，如均提沙彌憂惱。",
    "T33n1716_010:0802a26": "佛問：汝和尚戒身滅不？答言：不。乃至解脫知",
    "T33n1716_010:0802a27": "見滅不？答言：不。何況般若法身而言無常！若",
    "T33n1716_010:0802a28": "言般若無會三者，何故〈問住品〉云：「諸天子",
    "T33n1716_010:0802a29": "今未發三菩提心者，應當發。若入聲聞正",
    "T33n1716_010:0802b01": "位，是人不能發三菩提心，何以故？與生死",
    "T33n1716_010:0802b02": "作障隔故。是人若發三菩提心者，我亦隨",
    "T33n1716_010:0802b03": "喜。所以者何？上人應求上法，我終不斷其",
    "T33n1716_010:0802b04": "功德。」若聲聞不求上法，何所隨喜？既隨喜",
    "T33n1716_010:0802b05": "上法，即是會三。若言般若無彈訶者，《大品》",
    "T33n1716_010:0802b06": "云：「二乘智慧猶如螢火，菩薩一日學智慧，",
    "T33n1716_010:0802b07": "如日照四天下。」又十三卷云：「譬如狗，不從",
    "T33n1716_010:0802b08": "大家求食，反從作務者索。當來世，善男女",
    "T33n1716_010:0802b09": "人棄深般若，而攀枝葉，取聲聞辟支佛所",
    "T33n1716_010:0802b10": "應行經。」又云：「見像觀跡，皆名不黠。」豈有彈",
    "T33n1716_010:0802b11": "訶更劇於此，謂無褒貶耶？若言般若是第",
    "T33n1716_010:0802b12": "二時教，引諸天子白佛云：「見第二法輪轉」",
    "T33n1716_010:0802b13": "者，何經不見第二，而獨言般若？《淨名》云：「始",
    "T33n1716_010:0802b14": "坐道樹力降魔，得甘露滅覺道成。乃至說",
    "T33n1716_010:0802b15": "法不有亦不無。」兩說相對，亦應是第二法",
    "T33n1716_010:0802b16": "輪轉。《法華》亦云：「昔於波羅柰轉四諦法輪，",
    "T33n1716_010:0802b17": "今復更轉最上之法輪。」《涅槃》又云：「昔於波羅",
    "T33n1716_010:0802b18": "柰初轉法輪，八萬天人得須陀洹果，今於",
    "T33n1716_010:0802b19": "此間拘尸那城轉法輪時，八十萬億人得",
    "T33n1716_010:0802b20": "不退轉。」經經皆有此旨，亦應併是第二，何",
    "T33n1716_010:0802b21": "獨《般若》耶？若言十二年後明無相者，何得",
    "T33n1716_010:0802b22": "二夜常說般若？故知無相之過亦甚眾多(云",
    "T33n1716_010:0802b23": "云)。次難褒貶教是第三時。雖七百阿僧祇，",
    "T33n1716_010:0802b24": "猶是無常，不明常住，直是彈訶褒揚而已。",
    "T33n1716_010:0802b25": "今問：說般若時，諸大弟子皆轉教說法，雖",
    "T33n1716_010:0802b26": "不悕取，咸以具知菩薩法門，何得被訶？茫",
    "T33n1716_010:0802b27": "然不識是何言，不知以何答，故知褒貶不",
    "T33n1716_010:0802b28": "應在般若之後，非第三時也。又彌勒等亦",
    "T33n1716_010:0802b29": "被屈折，何但聲聞。若言七百阿僧祇者，此",
    "T33n1716_010:0802c01": "亦不然。其文自說佛身無為，不墮諸數，金",
    "T33n1716_010:0802c02": "剛之體，何疾何惱？為度眾生，現斯事耳！文",
    "T33n1716_010:0802c03": "辨金剛，而人判七百；《涅槃》亦辨金剛，那忽",
    "T33n1716_010:0802c04": "常住？又云：「觀身實相，觀佛亦然」，又不思議",
    "T33n1716_010:0802c05": "解脫有三種：真性、實慧、方便，即是三佛性義。",
    "T33n1716_010:0802c06": "且復塵勞之儔是如來種，豈非正因佛性；不",
    "T33n1716_010:0802c07": "斷癡愛起諸明脫，明即了因性，脫即緣因",
    "T33n1716_010:0802c08": "性。三義宛然，判是無常；涅槃三種佛性，何",
    "T33n1716_010:0802c09": "得是常耶？次難第四時同歸教，正是收束",
    "T33n1716_010:0802c10": "萬善，入於一乘，不明佛性，神通延壽，前過",
    "T33n1716_010:0802c11": "恒沙，後倍上數，亦不明常。此不應爾。《法",
    "T33n1716_010:0802c12": "華》明一種性相，一地所生，其所說法，皆悉到",
    "T33n1716_010:0802c13": "於一切智地，命章即云：「開示悟入佛之知",
    "T33n1716_010:0802c14": "見。」《華嚴》明佛智慧，猶帶菩薩智慧，菩薩智",
    "T33n1716_010:0802c15": "慧如爪上土，如來智慧如十方土。《法華》純",
    "T33n1716_010:0802c16": "說佛之智慧如十方土，而非常者，《華嚴》爪",
    "T33n1716_010:0802c17": "上土，云何明常住？又《華嚴》始坐道場，初成",
    "T33n1716_010:0802c18": "正覺，成佛太近。《法華》明成佛久遠，中間今日",
    "T33n1716_010:0802c19": "皆是迹耳。迹中所說而言是常，本地之教豈",
    "T33n1716_010:0802c20": "不明常？又《無量義經》云：「說華嚴海空歷劫",
    "T33n1716_010:0802c21": "修行，未曾宣說如是甚深無量義經。」甚深",
    "T33n1716_010:0802c22": "《無量義經》已自甚深，甚深之經為《法華》弄引，",
    "T33n1716_010:0802c23": "豈不明常？若言常住語少者，如天子一語，",
    "T33n1716_010:0802c24": "可非勅耶？文云：「世間相常住」，又云：「無量阿",
    "T33n1716_010:0802c25": "僧祇劫，壽命無量，常住不滅。」伽耶城壽命及",
    "T33n1716_010:0802c26": "數數示現等，是應佛壽命；阿僧祇壽命無量",
    "T33n1716_010:0802c27": "者，是報佛壽命；常住不滅者，是法佛壽命也。",
    "T33n1716_010:0802c28": "三佛宛然，常住義足。《法華論》云：示現三種菩",
    "T33n1716_010:0802c29": "提：一者、應化佛菩提：隨所應見而為示現，",
    "T33n1716_010:0803a01": "謂出釋氏宮，去伽耶城不遠，坐道場得",
    "T33n1716_010:0803a02": "三菩提也。二、報佛菩提：謂十地滿足得常",
    "T33n1716_010:0803a03": "涅槃。文云：「我實成佛已來，無量無邊百千萬",
    "T33n1716_010:0803a04": "億那由他劫也。」三、法佛菩提：謂如來藏性淨",
    "T33n1716_010:0803a05": "涅槃，常清淨不變。文云：「如來如實知見三",
    "T33n1716_010:0803a06": "界之相……不如三界，見於三界。」謂眾生界即",
    "T33n1716_010:0803a07": "涅槃界；不離眾生界，即如來藏。又云：「我不",
    "T33n1716_010:0803a08": "敢輕於汝等。汝等皆當作佛。」即正因佛性。",
    "T33n1716_010:0803a09": "又云：「為令眾生開佛知見」，即了因佛性。又",
    "T33n1716_010:0803a10": "云：「佛種從緣起」，即緣因佛性。《法華論》亦明三",
    "T33n1716_010:0803a11": "種佛性。論云：唯佛如來證大菩提，究竟滿",
    "T33n1716_010:0803a12": "足一切智慧，故名大。言：「我不敢輕於汝等汝",
    "T33n1716_010:0803a13": "等皆當作佛」者，示諸眾生皆有佛性也。經",
    "T33n1716_010:0803a14": "論明據，云何言無？又《涅槃》云：「是經出世，如",
    "T33n1716_010:0803a15": "彼果實，多所利益安樂一切，能令眾生見",
    "T33n1716_010:0803a16": "如來性，如法華中八千聲聞得受記莂，成",
    "T33n1716_010:0803a17": "大果實，如秋收冬藏，更無所作。」若八千聲",
    "T33n1716_010:0803a18": "聞於《法華》中不見佛性，《涅槃》不應懸指，",
    "T33n1716_010:0803a19": "明文信驗，何勞苟執？又《涅槃》二十五云：「究竟",
    "T33n1716_010:0803a20": "畢竟者，一切眾生所得一乘，一乘者名為佛",
    "T33n1716_010:0803a21": "性。以是義故，我說一切眾生悉有佛性，一",
    "T33n1716_010:0803a22": "切眾生悉有一乘。」故今經是一乘之教，與",
    "T33n1716_010:0803a23": "涅槃玄會。且《涅槃》猶帶三乘得道，此經純一",
    "T33n1716_010:0803a24": "無雜；《涅槃》更不發迹，此經顯本義彰。處處",
    "T33n1716_010:0803a25": "唱生，處處現滅，未來常住，三世益物，人眾",
    "T33n1716_010:0803a26": "見燒，我土不毀，豈是神通延壽有滅盡耶？",
    "T33n1716_010:0803a27": "破神通延壽義(云云)。難第五時教，雙林常住，",
    "T33n1716_010:0803a28": "眾生佛性，闡提作佛者，問成論師，依二諦解",
    "T33n1716_010:0803a29": "義，第五時教為二諦攝不？若二諦攝，與諸",
    "T33n1716_010:0803b01": "教同，前教二諦猶是無常，雙林二諦何得",
    "T33n1716_010:0803b02": "是常？若雙林不出二諦，能照別理，破別惑，",
    "T33n1716_010:0803b03": "得是常者；前教所明二諦，亦照別理，破別",
    "T33n1716_010:0803b04": "惑，那忽無常？眾生佛性，闡提作佛，例如此",
    "T33n1716_010:0803b05": "難。故知明理不異前時，據何為常住耶？",
    "T33n1716_010:0803b06": "難頓教者，例此可解。實既是同，據何為頓？",
    "T33n1716_010:0803b07": "權雖別異，不應從事判大小，則大顛倒(云",
    "T33n1716_010:0803b08": "云)。次難偏方不定教，謂非次第，別為一緣，",
    "T33n1716_010:0803b09": "如《金光》、《勝鬘》、《楞伽》、《殃掘》之流也。問：《殃掘》之經，",
    "T33n1716_010:0803b10": "六年所說，列次第眾，委悉餘經，彈斥明常，",
    "T33n1716_010:0803b11": "分明餘教，釋梵四王及十弟子，乃至文殊，皆",
    "T33n1716_010:0803b12": "被訶斥，同聞宛然，應入次第，而今判作偏",
    "T33n1716_010:0803b13": "方。《淨名》亦是彈訶，那得引為次第？又《淨名》",
    "T33n1716_010:0803b14": "所訶，事在往昔，追述前語，以辭不堪。當",
    "T33n1716_010:0803b15": "知十二年前已應被訶，與《殃掘》同。若殃掘",
    "T33n1716_010:0803b16": "偏方，則《淨名》非次。若謂《殃掘》明常，別為一",
    "T33n1716_010:0803b17": "緣者，《淨名》云：「塵勞之儔是如來種」，何得是",
    "T33n1716_010:0803b18": "次第之說(云云)？次難其依《涅槃》五味判五時",
    "T33n1716_010:0803b19": "教。用從牛出乳，譬三藏十二年前有相教；",
    "T33n1716_010:0803b20": "從乳出酪，譬十二年後般若無相教；從酪",
    "T33n1716_010:0803b21": "出生蘇，譬方等褒貶教；從生蘇出熟蘇，",
    "T33n1716_010:0803b22": "譬萬善同歸法華教；從熟蘇出醍醐，譬涅",
    "T33n1716_010:0803b23": "槃常住教。此現見乖文義理、顛倒相生，殊不",
    "T33n1716_010:0803b24": "次第。何者？經云：「從牛出乳」，譬初從佛出十",
    "T33n1716_010:0803b25": "二部經，云何以十二部對於九部有相教",
    "T33n1716_010:0803b26": "耶？一者、有相教無十二部。二者、有相教非佛",
    "T33n1716_010:0803b27": "初說，故不應以此為對(云云)。彼即救云：小",
    "T33n1716_010:0803b28": "乘亦有十二部。引文證云：雪山忍草，牛若食",
    "T33n1716_010:0803b29": "者，即出醍醐。更有異草，牛若食者，不出醍",
    "T33n1716_010:0803c01": "醐，故知大小通有十二部，但有佛性無佛性",
    "T33n1716_010:0803c02": "之異耳！今問：縱令通有十二部者，何故不",
    "T33n1716_010:0803c03": "取明佛性之十二部為乳教耶？大經第七",
    "T33n1716_010:0803c04": "云：「九部不明佛性，是人無罪。如言大海，唯",
    "T33n1716_010:0803c05": "有七寶，無有八寶，是人無罪。」例此而言，",
    "T33n1716_010:0803c06": "若十二部無佛性者，是人得罪。既言具十",
    "T33n1716_010:0803c07": "二部，何意不明佛性即墮得罪之句，豈會",
    "T33n1716_010:0803c08": "無罪十二部耶？若言從十二部出修多羅，",
    "T33n1716_010:0803c09": "修多羅對無相般若教者，脩多羅則通一切",
    "T33n1716_010:0803c10": "有相無相，五時皆名脩多羅，何以獨對無相",
    "T33n1716_010:0803c11": "般若？解云：般若中有直說義，復是第二時，故",
    "T33n1716_010:0803c12": "以對之。若言直說應是脩多羅者，般若中",
    "T33n1716_010:0803c13": "有譬說、因緣說、授記說、論義說，那得獨是直",
    "T33n1716_010:0803c14": "說耶？般若兼具眾說、以脩多羅為名者、餘",
    "T33n1716_010:0803c15": "經亦直說、何不對脩多羅？若言第二時者，",
    "T33n1716_010:0803c16": "何經非第二時，已如前難。從修多羅出方",
    "T33n1716_010:0803c17": "等經，用對褒貶淨名等教者，《淨名》不應在",
    "T33n1716_010:0803c18": "《大品》之後，已如前破(云云)。從方等出般若，",
    "T33n1716_010:0803c19": "用對法華者，經文自云般若，而曲辨為法",
    "T33n1716_010:0803c20": "華，迴經文就義，最為無意。《涅槃》云：「八千",
    "T33n1716_010:0803c21": "聲聞於法華受記」，不道般若受記，那得",
    "T33n1716_010:0803c22": "喚法華為般若？乖文失旨，不成次第也。",
    "T33n1716_010:0803c23": "從般若出大涅槃，彼即解云：從法華出大",
    "T33n1716_010:0803c24": "涅槃。此亦不會經文，譬如很子，又似[仁-二+戾]羊",
    "T33n1716_010:0803c25": "(云云)。五時之失，其過如是，其四時、三時，無勞",
    "T33n1716_010:0803c26": "更難，南方教相，不可復依也。今更難用三",
    "T33n1716_010:0803c27": "時義家云：十二年後訖至法華，同名無相教",
    "T33n1716_010:0803c28": "者，法華會三，般若亦應歸一。若不爾者，云",
    "T33n1716_010:0803c29": "何同是無相？四時亦例爾。次難北地五時義。",
    "T33n1716_010:0804a01": "若言《提謂》說五戒十善者，彼經但明五戒",
    "T33n1716_010:0804a02": "不明十善，唯是人教，則非天教。縱以此為",
    "T33n1716_010:0804a03": "人天教者，諸經皆明戒善，亦應是人天教",
    "T33n1716_010:0804a04": "耶？又彼經云：「五戒為諸佛之母，欲求佛道",
    "T33n1716_010:0804a05": "讀是經，欲求阿羅漢讀是經。」又云：「欲得",
    "T33n1716_010:0804a06": "不死地，當佩長生之符，服不死之藥，持長",
    "T33n1716_010:0804a07": "樂之印。」長生符者，即三乘法是。長樂印者，即",
    "T33n1716_010:0804a08": "泥洹道是。云何獨言是人天教耶？又云：五",
    "T33n1716_010:0804a09": "戒天地之根、眾靈之源，天持之和陰陽，地持",
    "T33n1716_010:0804a10": "之萬物生，萬物之母，萬神之父，大道之元，泥",
    "T33n1716_010:0804a11": "洹之本。又四事本，五陰、六衰本，四事即四大，",
    "T33n1716_010:0804a12": "四事本淨，五陰本淨，六衰本淨，如此等意，窮",
    "T33n1716_010:0804a13": "元極妙之說，云何獨是人天教耶？又提謂長",
    "T33n1716_010:0804a14": "者得不起法忍，三百人得信忍，二百人得",
    "T33n1716_010:0804a15": "須陀洹，四天王得柔順法忍，龍王得信根，",
    "T33n1716_010:0804a16": "阿須輪眾皆發無上正真道意，觀此得道，豈",
    "T33n1716_010:0804a17": "是人天教耶？復次，《釋論》結集法藏，初從波羅",
    "T33n1716_010:0804a18": "奈至泥洹夕，凡所說小乘法，結為三法藏；",
    "T33n1716_010:0804a19": "從初生至雙樹，凡說大乘，結為摩訶衍藏；",
    "T33n1716_010:0804a20": "奈苑之前，不預小乘攝。何者？爾時未有僧",
    "T33n1716_010:0804a21": "寶，故不應用《提謂》為初教也。若言《提謂》",
    "T33n1716_010:0804a22": "是祕密教、一音異解者，不應在顯露之初。",
    "T33n1716_010:0804a23": "餘四時同南家，已如前破(云云)。次難流支半",
    "T33n1716_010:0804a24": "滿義。從初鹿苑三藏皆明半義，從般若已",
    "T33n1716_010:0804a25": "去訖至涅槃，皆明滿者，此不應然。從得道",
    "T33n1716_010:0804a26": "夜，常說般若，鹿苑已來，何曾不滿？如提謂",
    "T33n1716_010:0804a27": "時，無量天人得無生忍。成道六年已，說《殃掘",
    "T33n1716_010:0804a28": "摩羅》。《涅槃》云：「我初成道，恒沙菩薩來問是義。",
    "T33n1716_010:0804a29": "如汝無異。」當知鹿苑，不應純半。從般若",
    "T33n1716_010:0804b01": "已去諸經皆滿者，《釋論》云：「般若非祕密教，以",
    "T33n1716_010:0804b02": "付阿難；法華是祕密教，付諸菩薩。」若同是滿",
    "T33n1716_010:0804b03": "教，何得一祕一不祕？又，若皆是滿，應同會",
    "T33n1716_010:0804b04": "三。又，若同是滿，生、熟二蘇應同是醍醐，醍",
    "T33n1716_010:0804b05": "醐應同是生、熟蘇。能譬之味既差別不同，所",
    "T33n1716_010:0804b06": "譬之法豈併是滿(云云)？次難四宗者，謂因緣",
    "T33n1716_010:0804b07": "宗，指阿毘曇六因四緣。若爾，《成論》亦明三",
    "T33n1716_010:0804b08": "因四緣，一切諸法皆為因緣所成，因緣語通，",
    "T33n1716_010:0804b09": "何獨在毘曇？又因緣宗異假名宗，故《成論》",
    "T33n1716_010:0804b10": "云：「見有四諦，是調心法，不能得道。」既立因",
    "T33n1716_010:0804b11": "緣宗，得何等道？若得小乘道，則與假名宗",
    "T33n1716_010:0804b12": "同，何須別立？若得大乘道，即與圓常等同，",
    "T33n1716_010:0804b13": "何須別立？今別以為宗，應別判一道(云云)。",
    "T33n1716_010:0804b14": "次難假名宗者，指《成實論》觀三假浮虛，乃",
    "T33n1716_010:0804b15": "是世諦事法，非彼論宗。彼論見空得道，應",
    "T33n1716_010:0804b16": "用空為宗。又《釋論》明三藏中空門，無假名",
    "T33n1716_010:0804b17": "門，若指彼義，應用彼宗，既別立名，則非見",
    "T33n1716_010:0804b18": "空得道(云云)。次難不真宗，此指《大品》十喻，",
    "T33n1716_010:0804b19": "為不真誑相者。龍樹彈方廣云：「取佛十喻，",
    "T33n1716_010:0804b20": "說一切如幻如化，無生無滅，失般若意，與",
    "T33n1716_010:0804b21": "外道同。」云何拾他被彈之義，立不真經？若",
    "T33n1716_010:0804b22": "謂文明幻化，不辨佛性常住為不真者，",
    "T33n1716_010:0804b23": "此則不然。經明佛性常住，已如前說，何但",
    "T33n1716_010:0804b24": "此經明幻化耶？《華嚴》亦云：「如化忍、如夢忍。」",
    "T33n1716_010:0804b25": "「心如工幻師」等，種種譬喻。《涅槃》亦云：「諸法如",
    "T33n1716_010:0804b26": "幻化，佛於中不著」，絓是諸經皆明幻化，亦",
    "T33n1716_010:0804b27": "應是不真宗。若諸經幻化，非不真宗，何獨《大",
    "T33n1716_010:0804b28": "品》苦為誑相？又難常宗指於《涅槃》，《涅槃》之經",
    "T33n1716_010:0804b29": "何但明常，亦明非常、非無常，能常、能無常雙",
    "T33n1716_010:0804c01": "用，具足八術，云何單取常用為宗？何不",
    "T33n1716_010:0804c02": "取無常用為宗？單輪隻翼，不能飛運(云云)。",
    "T33n1716_010:0804c03": "彼云誑相不真宗即是通教，常宗秖是真宗，",
    "T33n1716_010:0804c04": "即是通宗者，宗則通真、不真，不真何意沒宗",
    "T33n1716_010:0804c05": "而用教？真宗何意無教而立宗？宗若無教，",
    "T33n1716_010:0804c06": "何得知真？真宗若沒宗有教，則同名通教。",
    "T33n1716_010:0804c07": "若俱沒教留宗，則同名通宗。若俱安教，則",
    "T33n1716_010:0804c08": "同名通宗教。若留不真真，則名通不真宗。",
    "T33n1716_010:0804c09": "教通真宗，教通不真宗，可為三乘通脩，通",
    "T33n1716_010:0804c10": "真宗亦應三乘通脩也。若言此通是融通之",
    "T33n1716_010:0804c11": "通者，通教亦是通真之真也。此則兩名混同，",
    "T33n1716_010:0804c12": "義無別也。彼引《楞伽經》云：「說通教童蒙，宗",
    "T33n1716_010:0804c13": "通教菩薩」，故以真宗為通宗也。若爾，是則",
    "T33n1716_010:0804c14": "因緣、假名不真，皆是童蒙，不應悉立宗也。",
    "T33n1716_010:0804c15": "覆却並決，四宗名義，甚不便也。次難五宗",
    "T33n1716_010:0804c16": "者，難四宗如前。若言《華嚴》為法界宗，異",
    "T33n1716_010:0804c17": "《大涅槃》，《涅槃》非法界，但名常宗。《大經》云：「大",
    "T33n1716_010:0804c18": "般涅槃是諸佛法界」，若為劣謝《華嚴》耶？若",
    "T33n1716_010:0804c19": "常非法界，法界非常，法界非常應有生滅，",
    "T33n1716_010:0804c20": "常非法界攝法不盡，此皆不可然也。《大品》",
    "T33n1716_010:0804c21": "云：「不見一法出法性外」者，法性即是法界。",
    "T33n1716_010:0804c22": "又云：「一切法趣色，是趣不過」，豈非法界之",
    "T33n1716_010:0804c23": "說？而獨言華嚴是法界，異於《涅槃》、《大品》耶？",
    "T33n1716_010:0804c24": "次難六宗者，四宗如前難。今問：真、常兩宗，",
    "T33n1716_010:0804c25": "真、常若同，何故開兩？真、常若異，俱非妙法。",
    "T33n1716_010:0804c26": "何者？真若非常，真則生滅；常若非真，常則虛",
    "T33n1716_010:0804c27": "偽。又真若非常，與前三宗何異？若常非真，",
    "T33n1716_010:0804c28": "即有破壞法。次難圓宗，若言《大集》染淨圓",
    "T33n1716_010:0804c29": "融，異於《涅槃》、《華嚴》者，此亦不然。《大品》云：",
    "T33n1716_010:0805a01": "「即色是空，非色滅空。」《釋論》解云：「色是生死，",
    "T33n1716_010:0805a02": "空是涅槃，生死際，涅槃際，一而無二。」此豈",
    "T33n1716_010:0805a03": "非染淨俱融？又云：「一切趣色欲，趣瞋、趣",
    "T33n1716_010:0805a04": "癡、諸見等。」豈非俱融之相。《淨名》云：「一切塵",
    "T33n1716_010:0805a05": "勞是如來種。不斷癡愛，起諸明脫，行於非",
    "T33n1716_010:0805a06": "道，通達佛道」，此圓融何異《大集》(云云)。此六",
    "T33n1716_010:0805a07": "宗五宗皆倚傍四宗而開，但四宗無文，或",
    "T33n1716_010:0805a08": "言出《頂王經》，經云：「初說因緣諸法空，次教",
    "T33n1716_010:0805a09": "諸子一乘常住法。」諸法空者，不應是假名",
    "T33n1716_010:0805a10": "宗也。一乘常住者，不應是通教誑相也。或",
    "T33n1716_010:0805a11": "言經不度也。四宗既爾，五宗、六宗約四開",
    "T33n1716_010:0805a12": "立，皆難信用也。次難有相無相大乘教者，",
    "T33n1716_010:0805a13": "相無相不應單說。何者？本約真論俗，還約",
    "T33n1716_010:0805a14": "俗論真，一切智人以無為法而有差別。《華",
    "T33n1716_010:0805a15": "嚴》雖論十地，何曾不約法身？《楞伽》、《思益》雖",
    "T33n1716_010:0805a16": "復論空，何曾不說無生忍？若純用有相，相",
    "T33n1716_010:0805a17": "則無體，教何所詮？亦不得道。若純用無相，",
    "T33n1716_010:0805a18": "無相真寂，絕言離相，言語道斷，心行處滅，則",
    "T33n1716_010:0805a19": "非復是教，云何可說？若言是教，教即是相，",
    "T33n1716_010:0805a20": "何謂無相？《大品》須菩提問云：若諸法畢竟無",
    "T33n1716_010:0805a21": "所有，云何說有一地乃至十地？佛答云：以",
    "T33n1716_010:0805a22": "諸法畢竟無所有故，則有菩薩初地至十",
    "T33n1716_010:0805a23": "地，若諸法有決定性者，則無一地乃至十",
    "T33n1716_010:0805a24": "地。故知二種大乘，別說乖經(云云)。次難一音",
    "T33n1716_010:0805a25": "教者，但言一大乘無三差別者，秖是實智，",
    "T33n1716_010:0805a26": "不見權智。若但大乘者，《法華》何故云：「我若",
    "T33n1716_010:0805a27": "讚佛乘，眾生沒在苦，破法不信故，墜於三",
    "T33n1716_010:0805a28": "惡道，尋時思方便，諸佛皆歡喜。」故知非獨",
    "T33n1716_010:0805a29": "一大乘教。若純是一乘，亦應純長者身，既有",
    "T33n1716_010:0805b01": "垢衣之體，亦有大小教異，那得混判一音，",
    "T33n1716_010:0805b02": "失於方便？若言佛常說一乘，眾生見三者，",
    "T33n1716_010:0805b03": "此則眾生能化，佛是所化。佛既是能化，應能",
    "T33n1716_010:0805b04": "說三乘，何得用一乘？若言《法華》純一，可",
    "T33n1716_010:0805b05": "爾。《華嚴》五天往反，亦為鈍根菩薩開別方",
    "T33n1716_010:0805b06": "便，況餘經耶？故知一音之教，但有一大車，無",
    "T33n1716_010:0805b07": "有僕從方便侍衛，但有智慧波羅蜜，無方",
    "T33n1716_010:0805b08": "便波羅蜜(云云)。",
    "T33n1716_010:0805b09": "○四研詳去取者，覈實故言研，覈權故言",
    "T33n1716_010:0805b10": "詳，適法相故言去取。若五時明教，得五味",
    "T33n1716_010:0805b11": "方便之文，而失一道真實之意。雖得其文，",
    "T33n1716_010:0805b12": "配對失旨，其文通用，其對宜休。若言十二",
    "T33n1716_010:0805b13": "年前明有相教，此得小乘一門而失三門。",
    "T33n1716_010:0805b14": "何者？三藏有四門得道，或見有得道，如阿",
    "T33n1716_010:0805b15": "毘曇；或見空得道，如成實；或見亦有亦空",
    "T33n1716_010:0805b16": "得道，如昆勒；或見非空非有得道，如車",
    "T33n1716_010:0805b17": "匿。故知泥洹真法寶，眾生各以種種門入，",
    "T33n1716_010:0805b18": "若欲舉一標四，應總言三藏，若欲廣明，",
    "T33n1716_010:0805b19": "備立四種，何意偏存有相，失沒三耶？疑",
    "T33n1716_010:0805b20": "誤後生，空有成諍。若三藏中菩薩，須廣學",
    "T33n1716_010:0805b21": "四門，通諸方便，後得佛時，名正遍知。若但",
    "T33n1716_010:0805b22": "標有相之教，唯得見有得道一門聲聞，全",
    "T33n1716_010:0805b23": "失三門，入泥洹路，則於小乘義闕。若但有",
    "T33n1716_010:0805b24": "相，秖偏知一門，不解三門，非正遍知，於菩",
    "T33n1716_010:0805b25": "薩義闕。其闕則眾，故須棄；其得則寡，唯存",
    "T33n1716_010:0805b26": "一。若十二年後明無相，無相者，此得共般",
    "T33n1716_010:0805b27": "若，失不共般若。共般若有四門：如幻如化",
    "T33n1716_010:0805b28": "即有門，幻化即無是空門，幻化有而不有是",
    "T33n1716_010:0805b29": "亦空亦有門，雙非幻化即非空非有門。若",
    "T33n1716_010:0805c01": "言般若無相者，秖得共般若一空門，全失",
    "T33n1716_010:0805c02": "三門，亦失七門。尚不是因中正遍知，況果",
    "T33n1716_010:0805c03": "上正遍知。其失則去，其得則取(云云)。若言第",
    "T33n1716_010:0805c04": "三時，抑挫聲聞褒揚菩薩，此得斥小一種",
    "T33n1716_010:0805c05": "聲聞，全失七種聲聞；得顯大一意，全不得",
    "T33n1716_010:0805c06": "折挫諸偏菩薩，褒揚極圓菩薩；亦不得折",
    "T33n1716_010:0805c07": "挫諸權菩薩，褒揚於實菩薩。又不識偏、圓、",
    "T33n1716_010:0805c08": "權、實四門，所得處少，不得處多。若言第四",
    "T33n1716_010:0805c09": "時同歸之教，唯得萬善同歸一乘之名，不得",
    "T33n1716_010:0805c10": "萬善同歸一乘之所。所者，即佛性。同歸常住",
    "T33n1716_010:0805c11": "等也。秖得會三歸一，不得會五歸一，不得",
    "T33n1716_010:0805c12": "會七歸一；唯得歸於一，不得歸佛性常住，",
    "T33n1716_010:0805c13": "有如此等失(云云)。第五時，若依二諦論常",
    "T33n1716_010:0805c14": "住，則非常住；若不依二諦，無所間然。彼",
    "T33n1716_010:0805c15": "雖明常，全失非常非無常，雙用常無常，",
    "T33n1716_010:0805c16": "唯得四術之一，永失七術，復不得其正體",
    "T33n1716_010:0805c17": "(云云)。四時教，三時教，無文可依，無實可據，",
    "T33n1716_010:0805c18": "進退無所可取(云云)。北地五時亦無文據，又",
    "T33n1716_010:0805c19": "失實意，其間去取，類前可知。半滿教得實",
    "T33n1716_010:0805c20": "意，失方便意。四宗教失五味方便意，又失",
    "T33n1716_010:0805c21": "實意。五宗、六宗例如此。二種大乘教，權實乖",
    "T33n1716_010:0805c22": "離，父母乖離，導師云何得生？權若離實，無",
    "T33n1716_010:0805c23": "實相印，是魔所說。實若離權，不可說示。一",
    "T33n1716_010:0805c24": "音教得實失權，鰥夫寡婦，不成生活，永無",
    "T33n1716_010:0805c25": "子孫。眾家解教，種種不同，皆是當世之師，各",
    "T33n1716_010:0805c26": "各自謂有於深致。時既流播，義亦添雜，晚",
    "T33n1716_010:0805c27": "賢情執，苟諍紛紜，所以上來研難，次論去取，",
    "T33n1716_010:0805c28": "略知大意(云云)。若除其病，如上所說，若不",
    "T33n1716_010:0805c29": "除法，用之則異。云何用異？有相則具用四",
    "T33n1716_010:0806a01": "門；無相則用共不共八門。褒貶則用貶小",
    "T33n1716_010:0806a02": "褒大，貶偏褒圓，貶權褒實。同歸則用同",
    "T33n1716_010:0806a03": "歸一乘，常住佛性，究竟圓趣。常住則用非",
    "T33n1716_010:0806a04": "常、非無常，雙用常無常，二鳥俱遊，八術具",
    "T33n1716_010:0806a05": "足。用五味則次第如文，在下當說。用提謂",
    "T33n1716_010:0806a06": "波利，亦不止是人天之乘。用半滿則有五",
    "T33n1716_010:0806a07": "句：滿、開滿立半、破半明滿、帶半明滿、廢",
    "T33n1716_010:0806a08": "半明滿。用因緣、假名，則為三藏兩門耳。",
    "T33n1716_010:0806a09": "用誑相，是通教一門耳。用真秖是常，常秖",
    "T33n1716_010:0806a10": "是真。法界不獨在《華嚴》；圓宗不偏指《大集》。",
    "T33n1716_010:0806a11": "用有相無相者，約有相明無相，約無相",
    "T33n1716_010:0806a12": "明有相，二不相離。用一音者，有慧方便",
    "T33n1716_010:0806a13": "解，有方便慧解。設取其名，用義永異(云云)。",
    "T33n1716_010:0806a14": "○五、判教相者，即為六：一、舉大綱。二、引三",
    "T33n1716_010:0806a15": "文證。三、五味半滿相成。四、明合不合。五、通",
    "T33n1716_010:0806a16": "別料簡。六、增數明教。一、大綱三種：一、頓。二、",
    "T33n1716_010:0806a17": "漸。三、不定。此三名同舊，義異也(云云)。今釋此",
    "T33n1716_010:0806a18": "三教各作二解：一、約教門解。二、約觀門",
    "T33n1716_010:0806a19": "解。教門為信行人，又成聞義；觀門為法行",
    "T33n1716_010:0806a20": "人，又成慧義。聞慧具足，如人有目，日光明",
    "T33n1716_010:0806a21": "照，見種種色，具如《釋論》偈(云云)。先約教者，",
    "T33n1716_010:0806a22": "若《華嚴》七處八會之說，譬如「日出先照高",
    "T33n1716_010:0806a23": "山」。《淨名》中「唯嗅薝蔔」。《大品》中說「不共般若」。",
    "T33n1716_010:0806a24": "《法華》云：「但說無上道」，又：「始見我身，聞我所",
    "T33n1716_010:0806a25": "說，即皆信受，入如來慧，若遇眾生，盡教佛",
    "T33n1716_010:0806a26": "道。」《涅槃》二十七云：「雪山有草名為忍辱，牛",
    "T33n1716_010:0806a27": "若食者，即得醍醐。」又云：「我初成佛，恒沙菩",
    "T33n1716_010:0806a28": "薩來問是義，如汝無異。」諸大乘經如此意",
    "T33n1716_010:0806a29": "義類例，皆名頓教相也，非頓教部也。二、漸",
    "T33n1716_010:0806b01": "教相者，如《涅槃》十三云：「從佛出十二部經，",
    "T33n1716_010:0806b02": "從十二部經出修多羅，從修多羅出方等",
    "T33n1716_010:0806b03": "經，從方等經出般若，從般若出涅槃。」如",
    "T33n1716_010:0806b04": "此等意即是漸教相也。又始自人天、二乘、菩",
    "T33n1716_010:0806b05": "薩、佛道，亦是漸也。又中間次第入，亦是漸(云",
    "T33n1716_010:0806b06": "云)。三、不定教者，此無別法，但約頓、漸，其義",
    "T33n1716_010:0806b07": "自明。今依《大經》二十七云：「置毒乳中，乳即",
    "T33n1716_010:0806b08": "殺人，酪、蘇、醍醐亦能殺人。」此謂過去佛所，",
    "T33n1716_010:0806b09": "甞聞大乘實相之教，譬之以毒。今值釋迦",
    "T33n1716_010:0806b10": "聲教，其毒即發，結惑人死。若如提謂波利，但",
    "T33n1716_010:0806b11": "聞五戒，不起法忍，三百人得信忍，四天王",
    "T33n1716_010:0806b12": "得柔順忍，皆服長樂之藥，佩長生之符，住",
    "T33n1716_010:0806b13": "於戒中，見諸佛母，即是乳中殺人也。酪中殺",
    "T33n1716_010:0806b14": "人者，如《智度論》云：「教有二種：一、顯露教。二、",
    "T33n1716_010:0806b15": "祕密教。」顯露者，初轉法輪，五比丘及八萬諸",
    "T33n1716_010:0806b16": "天得法眼淨。若祕密教，無量菩薩得無生法",
    "T33n1716_010:0806b17": "忍。此是毒至於酪而能殺人也。生蘇中殺",
    "T33n1716_010:0806b18": "人者，有諸菩薩，於方等大乘教得見佛性，",
    "T33n1716_010:0806b19": "住大涅槃，即其義也。熟蘇殺人者，有諸菩",
    "T33n1716_010:0806b20": "薩，於摩訶般若教得見佛性，即其義也。醍",
    "T33n1716_010:0806b21": "醐殺人者，如涅槃教中，鈍根聲聞開發慧",
    "T33n1716_010:0806b22": "眼，得見佛性，乃至鈍根緣覺、菩薩七種方",
    "T33n1716_010:0806b23": "便，皆入究竟涅槃，即其義也。是名不定教",
    "T33n1716_010:0806b24": "相也，非不定部。二、約觀門明義者，一、圓頓",
    "T33n1716_010:0806b25": "觀，從初發心即觀實相，修四種三昧，行八",
    "T33n1716_010:0806b26": "正道，即於道場開佛知見，得無生忍。如牛",
    "T33n1716_010:0806b27": "食忍草，即得醍醐，其意具在《止觀》(云云)。二、",
    "T33n1716_010:0806b28": "漸次觀，從初發心為圓極故，修阿那波那",
    "T33n1716_010:0806b29": "十二門禪，即是根本之行。故云：「凡夫如雜血",
    "T33n1716_010:0806c01": "乳。」次修六妙門，十六特勝、觀、練、熏、修等，乃",
    "T33n1716_010:0806c02": "至道品、四諦觀等，即是聲聞法，如清淨乳行",
    "T33n1716_010:0806c03": "也。次修十二緣觀，即是緣覺，如酪行也。次",
    "T33n1716_010:0806c04": "修四弘誓願，六波羅蜜，通藏菩薩所行事理",
    "T33n1716_010:0806c05": "之法，皆如生蘇行也。次修別教菩薩所行",
    "T33n1716_010:0806c06": "之行，皆如熟蘇，故云菩薩如熟蘇也。次修",
    "T33n1716_010:0806c07": "自性禪、入一切禪，乃至清淨淨禪，此諸法",
    "T33n1716_010:0806c08": "門，能見佛性，住大涅槃，真應具足，故名醍",
    "T33n1716_010:0806c09": "醐行也。若的就菩薩位，辨五味義，如上行",
    "T33n1716_010:0806c10": "妙中辨，亦如《次第禪門》說也，是名漸次觀",
    "T33n1716_010:0806c11": "也。不定觀者，從過去佛深種善根，今修證",
    "T33n1716_010:0806c12": "十二門，豁然開悟，得無生忍，即是毒在乳中，",
    "T33n1716_010:0806c13": "即能殺人也。若坐證不淨觀，九想、十想、背捨、",
    "T33n1716_010:0806c14": "勝處、有作四聖諦觀等，因此禪定，豁然心",
    "T33n1716_010:0806c15": "開意解，得無生忍，即是毒至酪中殺人也。",
    "T33n1716_010:0806c16": "若有人發四私誓願，修於六度，體假入空，",
    "T33n1716_010:0806c17": "無生四諦觀，豁然悟解，得無生忍，即是毒至",
    "T33n1716_010:0806c18": "生蘇殺人也。若人修行六度，修從空出假，",
    "T33n1716_010:0806c19": "修無量四諦觀，豁然心悟，得無生忍，是毒",
    "T33n1716_010:0806c20": "至熟蘇而殺人也。若有坐禪，修中道自性",
    "T33n1716_010:0806c21": "等禪正觀，學無作四聖諦，行法華、般舟等四",
    "T33n1716_010:0806c22": "種三昧，豁然心悟，得無生忍，即是醍醐行中",
    "T33n1716_010:0806c23": "殺人也。今辨信、法兩行，明於佛法，各作三",
    "T33n1716_010:0806c24": "意，歷前諸教，無有一科而不異諸法師",
    "T33n1716_010:0806c25": "也。若欲修禪學道，歷前諸觀，為法行人，",
    "T33n1716_010:0806c26": "說安心法，無有一科與世間禪師同也。是",
    "T33n1716_010:0806c27": "名略點教觀大意，大該佛法。二、引三文證",
    "T33n1716_010:0806c28": "者，所謂〈方便品〉、《無量義經》、〈信解品〉也。〈方便品〉",
    "T33n1716_010:0806c29": "云：「我始坐道場，觀樹亦經行，於三七日中，",
    "T33n1716_010:0807a01": "思惟如此事，我所得智慧，微妙最第一，眾",
    "T33n1716_010:0807a02": "生諸根鈍，云何而可度？我寧不說法，疾",
    "T33n1716_010:0807a03": "入於涅槃。尋念過去佛，所行方便力，我",
    "T33n1716_010:0807a04": "今所得道，亦應說三乘。」「我始坐道場」，即是",
    "T33n1716_010:0807a05": "明頓，何者？從兜率下，法身眷屬，如陰雲",
    "T33n1716_010:0807a06": "籠月，共降母胎，胎若虛空，常說妙法，乃至",
    "T33n1716_010:0807a07": "寂滅道場，始成正覺，為諸菩薩純說大乘，",
    "T33n1716_010:0807a08": "如日初出，前照高山。此明釋迦最初頓說",
    "T33n1716_010:0807a09": "也。〈序品〉云：「佛放眉間光，遍照東方萬八千",
    "T33n1716_010:0807a10": "土，覩聖主師子，演說經法，微妙第一，教諸",
    "T33n1716_010:0807a11": "菩薩。」次云：「若人遭苦……為說涅槃，盡諸苦際。」",
    "T33n1716_010:0807a12": "即是現在佛先頓後漸。又文殊釋疑，引昔佛",
    "T33n1716_010:0807a13": "亦爾。文云：「又見諸如來，自然成佛道。世尊",
    "T33n1716_010:0807a14": "在大眾，敷演深法義。」次即云：「一一諸佛土，",
    "T33n1716_010:0807a15": "聲聞眾無數。」即是古佛，先頓後漸。又下方涌",
    "T33n1716_010:0807a16": "出菩薩問訊，佛答云：「如是！如是！眾生易度，",
    "T33n1716_010:0807a17": "始見我身，聞我所說，即皆信受，入如來慧。",
    "T33n1716_010:0807a18": "除先修習學小乘者，如是之人，我今亦令",
    "T33n1716_010:0807a19": "得聞是經，入於佛慧。」即是釋迦，初頓後漸。",
    "T33n1716_010:0807a20": "如此等初頓，未必純教法身菩薩，亦有凡",
    "T33n1716_010:0807a21": "夫大根性者。即有兩義，當體圓頓得悟者，",
    "T33n1716_010:0807a22": "即是醍醐。初心之人，雖聞大教，始入十信，",
    "T33n1716_010:0807a23": "最是初味，初能生後，復是於乳。何者？雖言",
    "T33n1716_010:0807a24": "是頓，或乘戒俱急，或戒緩乘急，如此業生，",
    "T33n1716_010:0807a25": "無由自致，必須應生，引入七處八會。大機",
    "T33n1716_010:0807a26": "扣佛，譬忍辱草，圓應頓說，譬出醍醐。又頓",
    "T33n1716_010:0807a27": "教最初，始入內凡，仍呼為乳。呼為乳者，意",
    "T33n1716_010:0807a28": "不在淡，以初故本故。如牛新生，血變為乳，",
    "T33n1716_010:0807a29": "純淨在身，犢子若[口*數]，牛即出乳。佛亦如是，",
    "T33n1716_010:0807b01": "始坐道場，新成正覺，無明等血轉變為明，",
    "T33n1716_010:0807b02": "八萬法藏十二部經具在法身，大機犢子，先",
    "T33n1716_010:0807b03": "感得乳，乳為眾味之初，譬頓在眾教之首，",
    "T33n1716_010:0807b04": "故以華嚴為乳耳。三教分別，即名頓教，亦",
    "T33n1716_010:0807b05": "即醍醐。五味分別，即名乳教。又約行者，大",
    "T33n1716_010:0807b06": "機稟頓，即破無明，得無生忍，行如醍醐。又",
    "T33n1716_010:0807b07": "雖稟此頓，未能悟入，始初立行，故其行",
    "T33n1716_010:0807b08": "如乳。若望小根性人，行又如乳。何者？大教",
    "T33n1716_010:0807b09": "擬小，如聾如瘂，非己智分，行在凡地，全生",
    "T33n1716_010:0807b10": "如乳。以此義故，頓教在初，亦名醍醐，亦",
    "T33n1716_010:0807b11": "名為乳，其意可見也。次開漸者，佛本以大",
    "T33n1716_010:0807b12": "乘擬度眾生，其不堪者，尋思方便，趣波",
    "T33n1716_010:0807b13": "羅柰，於一乘道分別說三，即是開三藏教",
    "T33n1716_010:0807b14": "也。非但釋迦隱其無量神德作斯漸化，過",
    "T33n1716_010:0807b15": "現諸佛亦復如是。如前所引，當知初頓之",
    "T33n1716_010:0807b16": "後，次開於漸。故《涅槃》云：「從佛出十二部經，",
    "T33n1716_010:0807b17": "從十二部出修多羅。」正與此義相應。譬如",
    "T33n1716_010:0807b18": "從牛出乳，從乳出酪，其譬不違。漸機於頓",
    "T33n1716_010:0807b19": "教未轉，全生如乳；三藏中轉，革凡成聖，喻",
    "T33n1716_010:0807b20": "變乳為酪，即是次第相生，為第二時教，不",
    "T33n1716_010:0807b21": "取濃淡優劣為喻也。〈方便品〉文齊於此。",
    "T33n1716_010:0807b22": "妙法蓮華經玄義卷第十上",
    "T33n1716_010:0807b25": "妙法蓮華經玄義卷第十下",
    "T33n1716_010:0807b27": "天台智者大師說",
    "T33n1716_010:0807b28": "次、引《無量義》為證者：文云：「我以佛眼觀一",
    "T33n1716_010:0807b29": "切法，不可宣說。所以者何？諸眾生性欲不",
    "T33n1716_010:0807c01": "同。」性欲不同，種種說法，文辭是一而義別",
    "T33n1716_010:0807c02": "異，義異故眾生解異，解異故得法、得果、得道",
    "T33n1716_010:0807c03": "亦異。初說四諦為求聲聞人，而八億諸天",
    "T33n1716_010:0807c04": "來下聽法，發菩提心。中於處處說甚深十",
    "T33n1716_010:0807c05": "二因緣，為求支佛人。次說方等十二部經、",
    "T33n1716_010:0807c06": "摩訶般若、華嚴海空，宣說菩薩歷劫修行，而",
    "T33n1716_010:0807c07": "百千比丘、無量眾生發菩提心，或住聲聞，萬",
    "T33n1716_010:0807c08": "億人天得須陀洹，至阿羅漢，住辟支佛。「佛",
    "T33n1716_010:0807c09": "眼觀一切法」，即是頓法在前，四諦、十二緣即",
    "T33n1716_010:0807c10": "是次漸。若依此文，說三藏竟，次說方等十",
    "T33n1716_010:0807c11": "二部經。所以次小說大者，佛本授大，眾生",
    "T33n1716_010:0807c12": "不堪，抽大出小，令斷結成聖，雖有此益，",
    "T33n1716_010:0807c13": "非佛本懷。次說《方等》、《維摩》、《思益》、《殃掘摩羅》，",
    "T33n1716_010:0807c14": "彈訶小乘保果之僻，譏刺三藏斷滅之非。故",
    "T33n1716_010:0807c15": "身子、善吉，齊教專小，初不曾聞大乘威德，",
    "T33n1716_010:0807c16": "或茫然棄鉢，或怖畏却華，不知是何言，不",
    "T33n1716_010:0807c17": "知以何答。然方等彈斥教在三藏之後，被",
    "T33n1716_010:0807c18": "訶之時應在十二年前。何以得知？皆追述",
    "T33n1716_010:0807c19": "昔訶，驗是前事。何者？前已稟教得道，證於",
    "T33n1716_010:0807c20": "無學，荷佛恩深，心相體信，不復恚怒。自昔",
    "T33n1716_010:0807c21": "至今，恣殃掘之譏、任淨名之折，得為恥小",
    "T33n1716_010:0807c22": "慕大之益，喻如烹酪作生蘇，即此義也。按",
    "T33n1716_010:0807c23": "《無量義》，得知方等是三藏之後，為第三時",
    "T33n1716_010:0807c24": "教也。按《無量義經》云：「次說摩訶般若，華嚴",
    "T33n1716_010:0807c25": "海空，歷劫修行者」，此是方等之後而明《大",
    "T33n1716_010:0807c26": "品》。《大品》或說無常無我，或說於空，或說不",
    "T33n1716_010:0807c27": "生不滅，皆歷色心至一切種智，句句迴轉，",
    "T33n1716_010:0807c28": "明修行法，即是歷劫修行之意也。又云：「百千",
    "T33n1716_010:0807c29": "比丘萬億人天得須陀洹及阿羅漢，住辟支",
    "T33n1716_010:0808a01": "佛」者，驗是共般若也。而言華嚴海空者，若",
    "T33n1716_010:0808a02": "作寂滅道場之華嚴，此非次第。今依《法性",
    "T33n1716_010:0808a03": "論》云：「鈍根菩薩三處入法界，初則《般若》，次則",
    "T33n1716_010:0808a04": "《法華》，後則《涅槃》。」因《般若》入法界，即是華嚴",
    "T33n1716_010:0808a05": "海空。又《華嚴》時節長，昔小機未入，如聾如",
    "T33n1716_010:0808a06": "瘂；今聞《般若》即能得入，即其義焉。《大品》通",
    "T33n1716_010:0808a07": "三乘人，可得有四果，《華嚴》隔小，故無此義。",
    "T33n1716_010:0808a08": "故《方等》之後，次說《般若》，為第四時教也。復",
    "T33n1716_010:0808a09": "言熟蘇味者，命令轉教，領知眾物，心漸通",
    "T33n1716_010:0808a10": "泰，自知螢火不及日光，敬伏之情，倍更轉",
    "T33n1716_010:0808a11": "熟，如從生蘇轉成熟蘇也。又解「般若之後",
    "T33n1716_010:0808a12": "明華嚴海空」者，即是圓頓法華教也。何者？初",
    "T33n1716_010:0808a13": "成道時，純說圓頓，為不解者大機未濃，以",
    "T33n1716_010:0808a14": "三藏方等般若洮汰淳熟根利障除，堪聞圓",
    "T33n1716_010:0808a15": "頓，即說法華，開佛知見，得入法界，與華",
    "T33n1716_010:0808a16": "嚴齊，《法性論》中入者是也。故下文云：「始見",
    "T33n1716_010:0808a17": "我身……入如來慧。」今聞是經入於佛慧，初後",
    "T33n1716_010:0808a18": "佛慧圓頓義齊，故次般若之後，說華嚴海",
    "T33n1716_010:0808a19": "空，齊法華也，亦第五時教也。復言醍醐者，",
    "T33n1716_010:0808a20": "是眾味之後也。《涅槃》稱為醍醐，此經名大王",
    "T33n1716_010:0808a21": "饍，故知二經俱是醍醐。又燈明佛說《法華經》",
    "T33n1716_010:0808a22": "竟，即於中夜唱入涅槃。彼佛一化，初說《華",
    "T33n1716_010:0808a23": "嚴》，後說《法華》。迦葉佛時，亦復如是，悉不明",
    "T33n1716_010:0808a24": "《涅槃》，皆以《法華》為後教後味。今佛熟前番",
    "T33n1716_010:0808a25": "人，以《法華》為醍醐，更熟後段人，重將《般",
    "T33n1716_010:0808a26": "若》洮汰，方入《涅槃》。復以《涅槃》為後教後味。",
    "T33n1716_010:0808a27": "譬如田家先種先熟先收，晚種後熟後收。《法",
    "T33n1716_010:0808a28": "華》八千聲聞，無量損生菩薩，即是前熟果實，",
    "T33n1716_010:0808a29": "於《法華》中收，更無所作。若五千自起，人天被",
    "T33n1716_010:0808b01": "移，皆是後熟，《涅槃》中收。為此義故，故云：「從",
    "T33n1716_010:0808b02": "摩訶般若出大涅槃。」即後番次第也。按《無",
    "T33n1716_010:0808b03": "量義》云：「摩訶般若，次華嚴海空。」即前番法華",
    "T33n1716_010:0808b04": "中次第也。問：何意知鈍者於《法華》不入，更",
    "T33n1716_010:0808b05": "用《般若》洮汰？答：《釋論》云：須菩提何故更問",
    "T33n1716_010:0808b06": "菩薩畢定不畢定？答云：須菩提於《法華》中，",
    "T33n1716_010:0808b07": "聞諸菩薩受記作佛，今於《般若》中，更問畢定",
    "T33n1716_010:0808b08": "不畢定。當知《法華》之後，更明般若也。三引",
    "T33n1716_010:0808b09": "〈信解品〉，四大聲聞領教證次第者，文云：「其",
    "T33n1716_010:0808b10": "父先來，求子不得，中止一城，其家大富，多",
    "T33n1716_010:0808b11": "有僮僕，臣佐吏民，亦甚眾多。時貧窮子，遇",
    "T33n1716_010:0808b12": "到父舍，疾走而去，即遣傍人，急追將還。窮",
    "T33n1716_010:0808b13": "子驚愕，稱怨大喚，無罪囚執，此必定死。父",
    "T33n1716_010:0808b14": "語使言：不須此人，勿強將來。」此領何義？",
    "T33n1716_010:0808b15": "領初成佛，寂滅道場，法身大士四十一地眷",
    "T33n1716_010:0808b16": "屬圍遶，說圓頓教門，于時以大擬子，機生",
    "T33n1716_010:0808b17": "悶絕，當知佛日初出，頓教先開，譬如從牛，",
    "T33n1716_010:0808b18": "必先出乳。「爾時長者將欲誘引其子，而以",
    "T33n1716_010:0808b19": "方便，密遣二人形色憔悴，無威德者，汝可",
    "T33n1716_010:0808b20": "詣彼，徐語窮子：雇汝除糞。即脫纓珞，著",
    "T33n1716_010:0808b21": "垢膩衣，以方便故，得近其子。」此領何義？此",
    "T33n1716_010:0808b22": "領次頓之後，隱舍那威德相好，作老比丘",
    "T33n1716_010:0808b23": "像，說三藏之教，二十年中常令除糞，得一",
    "T33n1716_010:0808b24": "日之價，即是從十二部後出修多羅，于時",
    "T33n1716_010:0808b25": "見思已斷，無漏心淨，譬如從乳出酪也。「又",
    "T33n1716_010:0808b26": "經過是已後，心相體信，出入無難，然其所止，",
    "T33n1716_010:0808b27": "故在本處。」此領何義？明三藏之後，次說方",
    "T33n1716_010:0808b28": "等，已得道果，心相體信，聞大名「入」，住小名",
    "T33n1716_010:0808b29": "「出」，苦言彈訶名「無難」。又進宅內名「入」，入",
    "T33n1716_010:0808c01": "見群臣豪族，大功德力，聞寶炬陀羅尼，見",
    "T33n1716_010:0808c02": "不思議解脫神變，故名「入」也。出者止宿草",
    "T33n1716_010:0808c03": "庵，二乘境界名「出」也。心相體信者，得羅漢",
    "T33n1716_010:0808c04": "已，聞罵不瞋，內心慚愧，不敢以聲聞支佛",
    "T33n1716_010:0808c05": "法化人，心漸淳熟，如從酪出生蘇，是名",
    "T33n1716_010:0808c06": "從修多羅出方等經，即第三時教也。「是時",
    "T33n1716_010:0808c07": "長者有疾，自知將死不久，語窮子言：我今",
    "T33n1716_010:0808c08": "多有金銀珍寶，倉庫盈溢，其中多少，所應",
    "T33n1716_010:0808c09": "取與。窮子受勅，領知眾物，而無悕取一餐",
    "T33n1716_010:0808c10": "之意，然其所止，故在本處。」此領何義？從方",
    "T33n1716_010:0808c11": "等後，次說《般若》。《般若》觀慧，即是家業，歷於",
    "T33n1716_010:0808c12": "名色，乃至種智，即是眾物。善吉等轉教，即是",
    "T33n1716_010:0808c13": "領知。但為菩薩說，自不行證，故無怖取，即",
    "T33n1716_010:0808c14": "是從方等經出《摩訶般若》。因是得識大士",
    "T33n1716_010:0808c15": "法門，滅破無知，譬從生蘇出熟蘇，是為",
    "T33n1716_010:0808c16": "第四時教也。「復經少時，父知子意，漸已通",
    "T33n1716_010:0808c17": "泰，臨欲終時，而命其子，并會親族，即自宣",
    "T33n1716_010:0808c18": "言：此實我子，我實其父，今吾所有，皆是子有。",
    "T33n1716_010:0808c19": "付以家業，窮子歡喜，得未曾有。」此領何義？",
    "T33n1716_010:0808c20": "即是《般若》之後，次說《法華》。先以領知庫藏諸",
    "T33n1716_010:0808c21": "物，後不須說，但付業而已。譬前轉教，皆知",
    "T33n1716_010:0808c22": "法門，不須重演觀法，直破草庵，賜一大",
    "T33n1716_010:0808c23": "車，授作佛記，豈非明見佛性住大涅槃？故",
    "T33n1716_010:0808c24": "言從《摩訶般若》出《大涅槃》，是時無明破，中",
    "T33n1716_010:0808c25": "道理顯，其心皎潔，如清醍醐，即是從於熟",
    "T33n1716_010:0808c26": "蘇轉出醍醐，為第五時教也。此五味教，調",
    "T33n1716_010:0808c27": "熟一段漸機眾生，如身子等大德聲聞，於《法",
    "T33n1716_010:0808c28": "華》中得受記莂，見如來性，成大果實，如",
    "T33n1716_010:0808c29": "秋收冬藏，更無所作，不生不生，名大涅槃，",
    "T33n1716_010:0809a01": "即是前番。從《摩訶般若》出《妙法華》，為未熟",
    "T33n1716_010:0809a02": "者更論《般若》，入於《涅槃》而見佛性，即是後",
    "T33n1716_010:0809a03": "番，又從《般若》出《大涅槃》也。然二經教意，起",
    "T33n1716_010:0809a04": "盡是同。如《法華》三周說法，斷奠聲聞，咸歸",
    "T33n1716_010:0809a05": "一實，後開近顯遠，明菩薩事。《涅槃》亦爾，先勝",
    "T33n1716_010:0809a06": "三修，斷奠聲聞，入祕密藏，後三十六問，明",
    "T33n1716_010:0809a07": "菩薩事也。又《涅槃》臨滅，更扶三藏，誡約將",
    "T33n1716_010:0809a08": "來，使末代鈍根，不於佛法起斷滅見，廣",
    "T33n1716_010:0809a09": "開常宗，破此顛倒，令佛法久住。如此等事，",
    "T33n1716_010:0809a10": "其意則別，第五醍醐，佛性味同也。三、約五味",
    "T33n1716_010:0809a11": "半滿相成者，若直論五味，猶同南師，但得",
    "T33n1716_010:0809a12": "方便；若直半滿，猶同北師，但得其實。今明五",
    "T33n1716_010:0809a13": "味不離半滿，半滿不離五味。五味有半滿，",
    "T33n1716_010:0809a14": "則有慧方便解；半滿有五味，有方便慧解；",
    "T33n1716_010:0809a15": "權實俱遊，如鳥二翼，雖復俱遊，行藏得所。",
    "T33n1716_010:0809a16": "若《華嚴》頓滿大乘家業，但明一實，不須方",
    "T33n1716_010:0809a17": "便，唯滿不半，於漸成乳。三藏客作，但是方",
    "T33n1716_010:0809a18": "便，唯半不滿，於漸成酪。若方等彈訶，則半",
    "T33n1716_010:0809a19": "滿相對，以滿斥半，於漸成生蘇。若《大品》領",
    "T33n1716_010:0809a20": "教，帶半論滿，半則通為三乘，滿則獨為菩",
    "T33n1716_010:0809a21": "薩，於漸成熟蘇。若《法華》付財，廢半明滿，若",
    "T33n1716_010:0809a22": "無半字方便，調熟鈍根，則亦無滿字開佛",
    "T33n1716_010:0809a23": "知見，於漸成醍醐。如來殷勤稱歎方便者，",
    "T33n1716_010:0809a24": "半有成滿之功。意在此也。四大聲聞領解。",
    "T33n1716_010:0809a25": "無上寶聚，不求自得，安住實智中者，皆由",
    "T33n1716_010:0809a26": "半滿相成，意在此也。四、明合不合者，半滿",
    "T33n1716_010:0809a27": "五味，既通約諸經，諸經不同，今當辨其開",
    "T33n1716_010:0809a28": "合。若《華嚴》正隔小明大，於彼初分永無",
    "T33n1716_010:0809a29": "聲聞，後分則有，雖復在坐，如聾如瘂，非其",
    "T33n1716_010:0809b01": "境界。爾時尚未有半，何所論合？次開三",
    "T33n1716_010:0809b02": "乘，引接小機，令斷見思，則以小隔大，既",
    "T33n1716_010:0809b03": "不論滿，何所可合？故《無量義》云：「三法、四果、",
    "T33n1716_010:0809b04": "二道不一。」不一即不合也。若方等教，或半滿",
    "T33n1716_010:0809b05": "雙明，或半滿相對，或以滿彈半，稟半聞滿，",
    "T33n1716_010:0809b06": "雖知耻小，猶未入大，故云：「止宿草庵」，下劣",
    "T33n1716_010:0809b07": "之心，猶未能改，則半滿不合。《般若》以滿洮",
    "T33n1716_010:0809b08": "練於半，命領家業，明半方便，通入無生，半",
    "T33n1716_010:0809b09": "字法門皆是摩訶衍，是合其法，「而不悕取",
    "T33n1716_010:0809b10": "一餐之物」，即是未合其人，是故半滿不合。",
    "T33n1716_010:0809b11": "若至法華，覺悟化城，云非真實，「汝等所行，",
    "T33n1716_010:0809b12": "是菩薩道」，即是合法。「汝實我子」，即是合人，",
    "T33n1716_010:0809b13": "人法俱合。自鹿苑開權，歷諸經教，來至《法",
    "T33n1716_010:0809b14": "華》，始得合實，故《無量義》云：「四十餘年，未顯",
    "T33n1716_010:0809b15": "真實。」若於法華未合，於涅槃得合，《法性",
    "T33n1716_010:0809b16": "論》明中、下二根入法界者，即是得合菩薩",
    "T33n1716_010:0809b17": "也。若論聲聞：一、祕密合；二、顯露合。祕密合",
    "T33n1716_010:0809b18": "者，初為提謂說五戒法，已有密悟無生忍",
    "T33n1716_010:0809b19": "者，況修多羅、方等、《般若》，豈無密悟？此則不",
    "T33n1716_010:0809b20": "論。若就顯露，未入位聲聞，亦隨處得合。例",
    "T33n1716_010:0809b21": "如《般若》三百比丘得記者是也。若住果聲聞，",
    "T33n1716_010:0809b22": "決至《法華》敦信令合。若住果不合，是增上",
    "T33n1716_010:0809b23": "慢未入位，五千簡眾起去，到《涅槃》中，方復",
    "T33n1716_010:0809b24": "得合。總就諸教通作四句，華嚴、三藏非合",
    "T33n1716_010:0809b25": "非不合，方等、般若一向不合，法華一向合，涅",
    "T33n1716_010:0809b26": "槃亦合亦不合。何者？涅槃為末代更開諸",
    "T33n1716_010:0809b27": "權，引後代鈍根，故言亦不合。問：菩薩因《法",
    "T33n1716_010:0809b28": "華》入法界與《華嚴》合，不見因《華嚴》入一",
    "T33n1716_010:0809b29": "乘與《法華》合。答：《華嚴》入法界，即是入一乘",
    "T33n1716_010:0809c01": "(云云)。五、料簡者，為三意：一、約通別。二、益不益。",
    "T33n1716_010:0809c02": "三、約諸教。通別者：夫五味半滿，論別，別有",
    "T33n1716_010:0809c03": "齊限；論通，通於初後。若華嚴頓乳，別但在",
    "T33n1716_010:0809c04": "初，通則至後，故《無量義》云：「次說般若歷劫",
    "T33n1716_010:0809c05": "修行，華嚴海空。」《法華》會入佛慧，即是通至二",
    "T33n1716_010:0809c06": "經。又《像法決疑經》云：「今日坐中無央數眾，各",
    "T33n1716_010:0809c07": "見不同，或見如來入涅槃，或見如來住世",
    "T33n1716_010:0809c08": "一劫、若減一劫、若無量劫。或見如來丈六之",
    "T33n1716_010:0809c09": "身、或見小身、或見大身、或見報身蓮華藏",
    "T33n1716_010:0809c10": "世界海，為千百億釋迦牟尼佛說心地法",
    "T33n1716_010:0809c11": "門。或見法身同於虛空，無有分別，無相無",
    "T33n1716_010:0809c12": "礙，遍同法界。或見此處山林地土沙，或見",
    "T33n1716_010:0809c13": "七寶，或見此處乃是三世諸佛所行之處，或",
    "T33n1716_010:0809c14": "見此處即是不可思議諸佛境界真實之法。」",
    "T33n1716_010:0809c15": "夫日初出，先照高山，日若垂沒，亦應餘輝",
    "T33n1716_010:0809c16": "峻嶺。故蓮華藏海通至涅槃之後，況前教耶。",
    "T33n1716_010:0809c17": "若修多羅半酪之教，別論在第二時，通論亦",
    "T33n1716_010:0809c18": "至於後。何者？迦留陀夷於法華中面得授",
    "T33n1716_010:0809c19": "記，後入聚落被害，作結戒緣起。又如身",
    "T33n1716_010:0809c20": "子，法華請主，後入滅，均提持三衣至佛問(云",
    "T33n1716_010:0809c21": "云)。豈非三藏至後耶？《釋論》云：「從初鹿苑",
    "T33n1716_010:0809c22": "至涅槃夜，所說戒定慧，結為修妬路等藏。」",
    "T33n1716_010:0809c23": "當知三藏，通至於後。若方等教半滿相對，",
    "T33n1716_010:0809c24": "是生蘇教，別論是第三時，通論亦至於後。何",
    "T33n1716_010:0809c25": "者？〈陀羅尼〉云：先於王舍城授諸聲聞記，今",
    "T33n1716_010:0809c26": "復於舍衛國祇陀林中，復授聲聞記。昔於",
    "T33n1716_010:0809c27": "波羅柰授聲聞記，身子云：世尊不虛，所言",
    "T33n1716_010:0809c28": "真實，故能第二、第三，授我等記。故知方等",
    "T33n1716_010:0809c29": "至法華後。般若帶半論滿，是熟蘇教。別論",
    "T33n1716_010:0810a01": "在第四時，通論亦至初後。何者？從得道夜",
    "T33n1716_010:0810a02": "至泥洹夜，常說般若。又《釋論》云：「須菩提問",
    "T33n1716_010:0810a03": "畢定不畢定」，當知般若亦至後。若涅槃醍",
    "T33n1716_010:0810a04": "醐滿教，別論在第五時，通論亦至於初。何",
    "T33n1716_010:0810a05": "者？《釋論》云：「從初發心，常觀涅槃行道。」前來",
    "T33n1716_010:0810a06": "諸教，豈無發心菩薩觀涅槃耶？《大經》云：「我",
    "T33n1716_010:0810a07": "坐道場菩提樹下，初成正覺，爾時無量阿僧",
    "T33n1716_010:0810a08": "祇恒沙世界諸菩薩，亦曾問我是甚深義。然",
    "T33n1716_010:0810a09": "其所問句義功德，亦皆如是，等無有異。如",
    "T33n1716_010:0810a10": "是問者，則能利益無量眾生。」此則通至於",
    "T33n1716_010:0810a11": "前。若《法華》顯露邊論不見在前；祕密邊論，",
    "T33n1716_010:0810a12": "理無障礙。故身子云：「我昔從佛聞如是法，",
    "T33n1716_010:0810a13": "見諸菩薩受記作佛。」豈非證昔通記之文。",
    "T33n1716_010:0810a14": "問：《涅槃》追說四，《方等》正開四，別教復有四，",
    "T33n1716_010:0810a15": "若為分別？答：涅槃當四，通入佛性；別教次第",
    "T33n1716_010:0810a16": "後見佛性；方等保證，二不見性(云云)。二、就",
    "T33n1716_010:0810a17": "益不益料簡者，若華嚴為乳，三藏為酪，此",
    "T33n1716_010:0810a18": "則方便味濃，大乘味薄。釋此為三：一、取用",
    "T33n1716_010:0810a19": "益為論，如貴藥非病治，賤藥是病宜，貴藥",
    "T33n1716_010:0810a20": "非宜，徒服無益。初說華嚴，於初心未深",
    "T33n1716_010:0810a21": "益，於漸機亦未轉，於二緣如乳。若漸機",
    "T33n1716_010:0810a22": "稟三藏，能斷見思，三毒稍盡，即轉凡成聖，",
    "T33n1716_010:0810a23": "如變乳為酪。不可以用益謂賤勝、不用",
    "T33n1716_010:0810a24": "益謂貴劣。華嚴亦如是，於小如乳，於大",
    "T33n1716_010:0810a25": "如醍醐。少分譬喻，不可全求也。二、如良醫，",
    "T33n1716_010:0810a26": "有一祕方具十二藥，三種最貴，善占病相，",
    "T33n1716_010:0810a27": "盈縮所宜，終不乖候，謬有所治。佛亦如",
    "T33n1716_010:0810a28": "是，圓方妙治，具十二部，無問、廣記，最為甚",
    "T33n1716_010:0810a29": "深。菩薩智利，具足全服，二乘病重，以九為",
    "T33n1716_010:0810b01": "劑。此若不縮，於病無益。於不縮為乳，於",
    "T33n1716_010:0810b02": "縮為酪。此取相生，次第為譬，不取濃淡",
    "T33n1716_010:0810b03": "淺深。三、約行人心者，說華嚴時，凡夫見思",
    "T33n1716_010:0810b04": "不轉，故言如乳。說三藏時，斷見思惑，故",
    "T33n1716_010:0810b05": "言如酪。至方等時，被挫耻伏，不言真極，",
    "T33n1716_010:0810b06": "故如生蘇。至般若時，領教識法，如熟蘇。",
    "T33n1716_010:0810b07": "至法華時，破無明，開佛知見，受記作佛，心",
    "T33n1716_010:0810b08": "已清淨，故言如醍醐。行人心生，教亦未轉；",
    "T33n1716_010:0810b09": "行人心熟，教亦隨熟。問：為一人稟五味，為",
    "T33n1716_010:0810b10": "五人耶？答：自有一人稟一味，如華嚴中純",
    "T33n1716_010:0810b11": "一根性，即得醍醐，不歷五味也。《大經》云：「雪",
    "T33n1716_010:0810b12": "山有草，牛若食者，即得醍醐。」自有一人歷",
    "T33n1716_010:0810b13": "五味，如小乘根性於頓如乳，三藏如酪，乃",
    "T33n1716_010:0810b14": "至醍醐，方乃究竟。如《大經》云：「從牛出乳，乃",
    "T33n1716_010:0810b15": "至蘇出醍醐。」自有利根菩薩，未入位聲聞，",
    "T33n1716_010:0810b16": "或於三藏中見性，是歷二味。自有方等中",
    "T33n1716_010:0810b17": "見性，是歷三味。般若中見性，是歷四味，",
    "T33n1716_010:0810b18": "如三百比丘。《大經》云：「置毒乳中，遍五味中，",
    "T33n1716_010:0810b19": "悉能殺人。」即此意也。三、歷諸教料簡者，如",
    "T33n1716_010:0810b20": "《大經》云：「凡夫如乳，聲聞如酪，菩薩如生、熟",
    "T33n1716_010:0810b21": "蘇，佛如醍醐。」今釋此譬，總喻半滿五時，凡",
    "T33n1716_010:0810b22": "夫無治道，全生如乳，聲聞發真通皆如酪，",
    "T33n1716_010:0810b23": "通教菩薩及二乘如生蘇，別教如熟蘇，圓教",
    "T33n1716_010:0810b24": "如醍醐。今當教各判五味。《大經》云：「凡夫如",
    "T33n1716_010:0810b25": "乳，須陀洹如酪，斯陀含如生蘇，阿那含如",
    "T33n1716_010:0810b26": "熟蘇，阿羅漢、支佛、佛如醍醐。」有超果者，即",
    "T33n1716_010:0810b27": "得醍醐；或有味味入者，此即三藏教中三意",
    "T33n1716_010:0810b28": "也。當通教中五味者：《大經》三十二云：「凡夫佛",
    "T33n1716_010:0810b29": "性如雜血乳，血者，即是無明、行等一切煩惱；",
    "T33n1716_010:0810c01": "乳者，即善五陰。是故我說，從諸煩惱及善五",
    "T33n1716_010:0810c02": "陰得三菩提，如眾生身皆從精血而得成",
    "T33n1716_010:0810c03": "就，佛性亦爾。須陀洹、斯陀含斷少煩惱如",
    "T33n1716_010:0810c04": "真乳，阿那含如酪，阿羅漢如生蘇，支佛至",
    "T33n1716_010:0810c05": "十地菩薩如熟蘇，佛如醍醐。」超果不定(云云)。",
    "T33n1716_010:0810c06": "當別教自明五味者，第九云：「眾生如牛新",
    "T33n1716_010:0810c07": "生，血乳未別。」聲聞緣覺如酪，菩薩之人如",
    "T33n1716_010:0810c08": "生、熟蘇，諸佛世尊猶如醍醐。具有超果不",
    "T33n1716_010:0810c09": "定(云云)。當圓教但一味，《大經》云：「雪山有草，名",
    "T33n1716_010:0810c10": "曰忍辱，牛若食者，即得醍醐。」正直純一，故",
    "T33n1716_010:0810c11": "不論五味。若無差別中作差別者，約名字",
    "T33n1716_010:0810c12": "即，乃至究竟即，判五味相生也。從佛出十",
    "T33n1716_010:0810c13": "二部即是出乳，新醫用乳也，可約四善根，",
    "T33n1716_010:0810c14": "就發中為五味也。六、增數明教者，先、約迹，",
    "T33n1716_010:0810c15": "次、約本。夫教本逗機，機既不一，教迹眾多，",
    "T33n1716_010:0810c16": "何但半滿五時，當知無量種教，今且增一至",
    "T33n1716_010:0810c17": "八。初、約一法明開合者，「十方佛土中，唯有",
    "T33n1716_010:0810c18": "一乘法」，於此法不解，全生如乳。若欲開者，",
    "T33n1716_010:0810c19": "開圓出別教一乘也。若於別不解，亦全生",
    "T33n1716_010:0810c20": "如乳，又開通一乘也。若於通不解，亦全生",
    "T33n1716_010:0810c21": "如乳，又開三藏一乘也。雖開為四，皆名一",
    "T33n1716_010:0810c22": "大乘法，俱求佛果也。若於三藏一乘得解，",
    "T33n1716_010:0810c23": "即變乳成酪，乃至入本一乘也(云云)。若於四",
    "T33n1716_010:0810c24": "一乘不解，又更於三藏開出聲聞支佛教。",
    "T33n1716_010:0810c25": "若斷結證果，心漸通泰者，即却二乘，唯言",
    "T33n1716_010:0810c26": "大乘求佛，漸以《般若》洮汰，令心調熟，即廢",
    "T33n1716_010:0810c27": "方便一乘，唯圓實一乘。故云：「如我本誓願，",
    "T33n1716_010:0810c28": "今者已滿足，化一切眾生，皆令入佛道。若",
    "T33n1716_010:0810c29": "以小乘化，我則墮慳貪，是事為不可。」是故",
    "T33n1716_010:0811a01": "始從一而開一，終從一而歸一。若約二法",
    "T33n1716_010:0811a02": "論開合者，約半滿兩教，初明《華嚴》之滿。若",
    "T33n1716_010:0811a03": "眾生無機，次、約滿開半。次、方等對半明滿。",
    "T33n1716_010:0811a04": "次、般若帶半明滿。次、法華捨半明滿。始則",
    "T33n1716_010:0811a05": "從滿開半，終則廢半歸滿(云云)。次約三法",
    "T33n1716_010:0811a06": "論開合者，即是於一佛乘，方便說三。既知",
    "T33n1716_010:0811a07": "息已，滅却化城，亦是約三善，聲聞為下善",
    "T33n1716_010:0811a08": "(云云)。次約四法論開合者，即是四教。約圓",
    "T33n1716_010:0811a09": "開別，約別開通，次開三藏，如是次第，會來",
    "T33n1716_010:0811a10": "合圓(云云)。又四法論開合者，約四門。本是圓",
    "T33n1716_010:0811a11": "四門，眾生不解，開出別四門，乃至通、三藏四",
    "T33n1716_010:0811a12": "門，利者得傳傳入，鈍者五味調入。次約五",
    "T33n1716_010:0811a13": "法論開合者，即是五味。從初十二部開修",
    "T33n1716_010:0811a14": "多羅，乃至涅槃，教教論五味。從初五味開",
    "T33n1716_010:0811a15": "諸五味，細細漸合，還歸圓滿五味。次約六",
    "T33n1716_010:0811a16": "法論開合者，即是四教，大乘六度、七覺分、",
    "T33n1716_010:0811a17": "八正道也。初開圓出別，乃至三藏，如是縮",
    "T33n1716_010:0811a18": "合，還一圓道(云云)。次約七法論開合者，謂",
    "T33n1716_010:0811a19": "四教、二乘、并人天乘，若上向合圓、別；不者，下",
    "T33n1716_010:0811a20": "向合人天，令七數足開合(云云)。次約八法",
    "T33n1716_010:0811a21": "論開合者，約前八法開合(云云)。若得開合",
    "T33n1716_010:0811a22": "之意，自在說之。二、約本門明教開合者，借",
    "T33n1716_010:0811a23": "迹知本，本亦復如是。復次本門中，明或示",
    "T33n1716_010:0811a24": "己身，或示他身，或說己法，或說他法。己身是",
    "T33n1716_010:0811a25": "佛法界像，他身是九法界像，己法是圓頓佛",
    "T33n1716_010:0811a26": "之知見，降此已下，皆是他法，雖示種種形，",
    "T33n1716_010:0811a27": "欲令度脫，故雖說種種道，其實為一乘，此",
    "T33n1716_010:0811a28": "即開合意也。如是開合，半滿五味，宛然無",
    "T33n1716_010:0811a29": "失，次第之意，彌復分明，非次第意，自然可",
    "T33n1716_010:0811b01": "解，不定之教，彌為易見矣！從一開一者，十",
    "T33n1716_010:0811b02": "方佛土中，唯有一乘法，眾生不解，全生如",
    "T33n1716_010:0811b03": "乳。從此圓一乘，開出別一乘，眾生又不解，",
    "T33n1716_010:0811b04": "亦全生如乳。又開出體法一乘，眾生又不",
    "T33n1716_010:0811b05": "解，亦全生如乳。又開出析法一乘，眾生即",
    "T33n1716_010:0811b06": "解，是則轉乳為酪。次入體法，即轉酪為生",
    "T33n1716_010:0811b07": "蘇。次入別一乘，即轉生蘇為熟蘇。次轉入",
    "T33n1716_010:0811b08": "圓一乘，如轉熟蘇為醍醐，是中備有頓、漸、",
    "T33n1716_010:0811b09": "不定(云云)。此是從一以開一，從一以歸一",
    "T33n1716_010:0811b10": "也。次從二以開二者，元本是如來藏，如來",
    "T33n1716_010:0811b11": "藏中備有半滿不思議之二，眾生不解，全生",
    "T33n1716_010:0811b12": "如乳。又開出帶半之滿，又不解，全生如乳。",
    "T33n1716_010:0811b13": "又開出破半之滿，眾生不解，亦全生如乳。",
    "T33n1716_010:0811b14": "又單說半，眾生解，轉乳為酪。次說破半之",
    "T33n1716_010:0811b15": "滿，轉酪為生蘇。次說帶半之滿，眾生為一",
    "T33n1716_010:0811b16": "熟蘇。次純說不思議之滿，眾生如醍醐。此",
    "T33n1716_010:0811b17": "中具有頓、漸、不定，即從二開二，從二歸二。",
    "T33n1716_010:0811b18": "從三歸三，本是即空即假即中之三，眾生",
    "T33n1716_010:0811b19": "不解，即開次第之三；又不解，即開體真之",
    "T33n1716_010:0811b20": "三；又不解，即開析法之三。利人從析空之",
    "T33n1716_010:0811b21": "三，入體空之三。從體入次，從次入即。鈍者",
    "T33n1716_010:0811b22": "住析三，故用即空三調之，即生蘇。又用次",
    "T33n1716_010:0811b23": "三調為熟蘇，今方得入即空即假即中。此",
    "T33n1716_010:0811b24": "約三法論開合也。四法開合者，未是圓四",
    "T33n1716_010:0811b25": "門，眾生不解，開別四門，乃至三藏四門，傳",
    "T33n1716_010:0811b26": "傳令入如前。約五法論開合者，約五味",
    "T33n1716_010:0811b27": "準前(云云)，乃至八亦如是。",
    "T33n1716_010:0811b28": "○記者私錄異同。有人引《釋論．會宗品》，舉",
    "T33n1716_010:0811b29": "十大經：《雲經》、《大雲經》、《法華經》，《般若》最大。又〈大",
    "T33n1716_010:0811c01": "明品〉云：「諸餘善法入《般若》中，謂《法華經》亦是",
    "T33n1716_010:0811c02": "善法也。」第百卷云：「《法華》是祕密，《般若》非祕密，",
    "T33n1716_010:0811c03": "為不明二乘作佛故。」又云：《般若》、《法華》是異",
    "T33n1716_010:0811c04": "名耳。此三種云何通？有人會云：眾聖以無",
    "T33n1716_010:0811c05": "心契無相，如眾流納海。若其化物，以無",
    "T33n1716_010:0811c06": "相為宗，如空總包。《般若》盛明此二，故於十",
    "T33n1716_010:0811c07": "經最大。又《般若》明第一義悉檀，是故最大。",
    "T33n1716_010:0811c08": "又九十品，前六十品明實慧，〈無盡品〉去明方",
    "T33n1716_010:0811c09": "便。二慧是三世佛法身父母，是故最大善。眾",
    "T33n1716_010:0811c10": "經明此二，皆攝入《般若》中。問：眾經明此二，",
    "T33n1716_010:0811c11": "亦應《般若》攝入眾經中。答：《大品》最初專明此",
    "T33n1716_010:0811c12": "二，餘經不爾。古來稱《般若》是得道經，故知",
    "T33n1716_010:0811c13": "大也。今謂還是論語專大義，何謂會通？會",
    "T33n1716_010:0811c14": "通者，有共般若、不共般若。不共般若最大，餘",
    "T33n1716_010:0811c15": "經若明不共，其義正等(云云)。他會通：《法華》明",
    "T33n1716_010:0811c16": "二乘作佛，是祕密；《般若》不明二乘作佛，故",
    "T33n1716_010:0811c17": "非祕密。祕密則深，般若則淺。何者？《般若》明",
    "T33n1716_010:0811c18": "菩薩是佛因，於義易解，故非祕密。二乘作",
    "T33n1716_010:0811c19": "佛，與昔教反，於義難解，故是祕密。論云：",
    "T33n1716_010:0811c20": "如用藥為藥，其事易，用毒為藥，其事難(云",
    "T33n1716_010:0811c21": "云)。然密、顯通大小，《釋論》第四云：「顯示教明羅",
    "T33n1716_010:0811c22": "漢斷惑清淨，菩薩不斷惑、不清淨，故菩薩",
    "T33n1716_010:0811c23": "在後列。」若祕密法，明菩薩得六神通，斷一",
    "T33n1716_010:0811c24": "切煩惱，超二乘上，當知顯示淺、祕密深。今",
    "T33n1716_010:0811c25": "《般若》、《法華》皆明菩薩得無生忍，具六神通，",
    "T33n1716_010:0811c26": "並祕密並深並大。就祕密更論祕不祕，《般",
    "T33n1716_010:0811c27": "若》不明二乘作佛，闕此一條，故言不祕耳。",
    "T33n1716_010:0811c28": "問：《般若》未開權，應是祕密；《法華》開權，應是",
    "T33n1716_010:0811c29": "顯示？答：若取開權，如所問；今取淺易為顯",
    "T33n1716_010:0812a01": "示耳。問：若爾，未了者云何言大？答：據二慧",
    "T33n1716_010:0812a02": "為深大，不明二乘作佛為未了。問：既言深",
    "T33n1716_010:0812a03": "大，何不說二乘是方便，令得作佛；此義未",
    "T33n1716_010:0812a04": "了，亦何大乎？答：非獨自釋。叡師亦云：「般若照",
    "T33n1716_010:0812a05": "也，法華實也，論窮理盡，性明萬行，則實",
    "T33n1716_010:0812a06": "不如照；取大明真化，解本無三，則照不",
    "T33n1716_010:0812a07": "如實。是故歎深則《般若》之功重，美實則《法",
    "T33n1716_010:0812a08": "華》之用高也。」問：雖引叡師，如攀枯求力，不",
    "T33n1716_010:0812a09": "覺人杌俱倒，釋猶未了。今謂不共般若，何",
    "T33n1716_010:0812a10": "時不明二乘作佛？與《法華》平等大慧，更復",
    "T33n1716_010:0812a11": "何殊耶？眾經論明教非一，若摩得勒伽有",
    "T33n1716_010:0812a12": "二藏：聲聞藏、菩薩藏。又諸經有三藏：二如",
    "T33n1716_010:0812a13": "上，加雜藏。分十一部經是聲聞藏，方廣部",
    "T33n1716_010:0812a14": "是菩薩藏，合十二部是雜藏。又有四藏，更",
    "T33n1716_010:0812a15": "開佛藏。《菩薩處胎經》八藏，謂：胎化藏、中陰",
    "T33n1716_010:0812a16": "藏、摩訶衍方等藏、戒律藏、十住藏、雜藏、金",
    "T33n1716_010:0812a17": "剛藏、佛藏。彼諸藏云何會通？通二藏者：其",
    "T33n1716_010:0812a18": "一通聲聞，其二通菩薩藏。通三藏者：初通",
    "T33n1716_010:0812a19": "聲聞藏，次通雜，其一通菩薩藏。通四藏者：",
    "T33n1716_010:0812a20": "一一相通。通八藏者：八藏降神已來，四教",
    "T33n1716_010:0812a21": "從轉法輪已來，時節節有異，今以轉法輪",
    "T33n1716_010:0812a22": "來八教通之。若胎化藏、中陰藏，未為阿難",
    "T33n1716_010:0812a23": "說時，即是祕密教；為阿難說時，即是不定",
    "T33n1716_010:0812a24": "教；摩訶衍、方等藏即頓教；戒律藏去五藏，即",
    "T33n1716_010:0812a25": "漸教中之次第。戒律藏即三藏教，十住藏即",
    "T33n1716_010:0812a26": "方等教，雜藏即通教，金剛藏即別教，佛藏即",
    "T33n1716_010:0812a27": "圓教。然佛意難測，一往相望，作此會通(云云)。",
    "T33n1716_010:0812a28": "問：四教名義出何經？答：《長阿含．行品》：「佛在圓",
    "T33n1716_010:0812a29": "彌城北尸舍婆村，說四大教者，從佛聞，從",
    "T33n1716_010:0812b01": "和合眾、多比丘聞，從一比丘聞，是名四大",
    "T33n1716_010:0812b02": "教。」《月燈三昧經》第六，明四種修多羅，謂諸",
    "T33n1716_010:0812b03": "行、訶責、煩惱、清淨。私釋會之。諸行是因緣生",
    "T33n1716_010:0812b04": "法，即三藏義也。訶責是體，知過罪，即通教",
    "T33n1716_010:0812b05": "義也。煩惱者，不入巨海，不得寶珠；若無",
    "T33n1716_010:0812b06": "煩惱，則無智慧，即別教義也。清淨者，既舉一",
    "T33n1716_010:0812b07": "淨當名，任運有我常樂等，即圓教也。又一",
    "T33n1716_010:0812b08": "一教具四修多羅，諸行即集諦，諸行果即苦",
    "T33n1716_010:0812b09": "諦，諸行對治對治煩惱即道諦，諸行清淨即",
    "T33n1716_010:0812b10": "滅諦，此三藏中具四修多羅也。又訶責諸",
    "T33n1716_010:0812b11": "行即集諦，訶責諸有即苦諦，訶責煩惱對",
    "T33n1716_010:0812b12": "治即道諦，訶責清淨即滅諦，此通教中具四",
    "T33n1716_010:0812b13": "修多羅。又煩惱諸行是集諦，煩惱諸有是苦",
    "T33n1716_010:0812b14": "諦，煩惱行被訶責即道諦，煩惱清淨即滅",
    "T33n1716_010:0812b15": "諦，此別教中具四修多羅。又涅槃即生死，苦",
    "T33n1716_010:0812b16": "諦清淨也；菩提即煩惱，集諦清淨也；煩惱即",
    "T33n1716_010:0812b17": "菩提，道諦清淨也；生死即涅槃，滅諦清淨",
    "T33n1716_010:0812b18": "也。此圓教中四修多羅。彼經復明：四論、四法、",
    "T33n1716_010:0812b19": "四境界、四門、四斷煩惱智、四苦、四集、四道，皆",
    "T33n1716_010:0812b20": "與四教相應，具如彼應知。《地論》第七地云：",
    "T33n1716_010:0812b21": "「一念心具十波羅蜜、四攝、三十七品、四家。」釋",
    "T33n1716_010:0812b22": "四家云：「般若家、諦家、捨煩惱家、苦清淨家。」私",
    "T33n1716_010:0812b23": "釋者，約苦諦為初門修道品，令苦清淨",
    "T33n1716_010:0812b24": "者，即三藏義也。捨煩惱家者，即無相體達為",
    "T33n1716_010:0812b25": "捨，如色是空，以空捨無相。論修道品者，",
    "T33n1716_010:0812b26": "此即通教義也。般若家者，般若智照，諸法明",
    "T33n1716_010:0812b27": "了，恒沙法門，皆悉通達而修道品，此即別教",
    "T33n1716_010:0812b28": "義也。諦家者，諦即實相之理，即是圓教，約",
    "T33n1716_010:0812b29": "實相而修道品也，具如彼說(云云)。達摩欝",
    "T33n1716_010:0812c01": "多羅釋教迹義云：教者謂佛被下之言，迹",
    "T33n1716_010:0812c02": "謂蹤跡，亦應跡、化跡。言聖人布教各有歸",
    "T33n1716_010:0812c03": "從，然諸家判教非一，一云釋迦一代不出",
    "T33n1716_010:0812c04": "頓漸，漸有七階五時，世共同傳，無不言是。",
    "T33n1716_010:0812c05": "又云：五時之言，那可得定？但雙林已前，是有",
    "T33n1716_010:0812c06": "餘不了，涅槃之唱，以之為了。又言：佛一音",
    "T33n1716_010:0812c07": "報萬，眾生大小並受，何可以頓漸往定，判",
    "T33n1716_010:0812c08": "無頓漸？今驗之經論，皆是穿鑿耳。何者？人",
    "T33n1716_010:0812c09": "云佛教不出頓漸，而實頓漸攝教不盡，如",
    "T33n1716_010:0812c10": "四阿含經、五部戒律，教未窮深，未得名頓，",
    "T33n1716_010:0812c11": "說亘始終，復不與大次第為漸，是則頓漸",
    "T33n1716_010:0812c12": "不攝，何得云佛教不出頓漸也！然不無",
    "T33n1716_010:0812c13": "頓，不得全破。何者？凡論頓漸，蓋隨所為，若",
    "T33n1716_010:0812c14": "就如來，實大小並陳，時無前後，但所為之",
    "T33n1716_010:0812c15": "人，悟解不同，自有頓受，或從漸入，隨所聞",
    "T33n1716_010:0812c16": "結集，何得言無頓也？但不可定其時節，",
    "T33n1716_010:0812c17": "比其淺深耳。人言漸教中有七階五時，言",
    "T33n1716_010:0812c18": "佛初成道，為提謂、波利說五戒十善人天教",
    "T33n1716_010:0812c19": "門。然佛隨眾生，宜聞便說，何得唯局初時",
    "T33n1716_010:0812c20": "為二人說五戒也？又《五戒經》中，二長者得",
    "T33n1716_010:0812c21": "不起法忍，三百人得信忍，二百人得須陀洹",
    "T33n1716_010:0812c22": "果。《普曜經》中，佛為二長者授記，號密成如",
    "T33n1716_010:0812c23": "來。若爾，言初為二人說人天教門，義何依",
    "T33n1716_010:0812c24": "據？又二長者見佛聞法，禮佛而去，竟不向",
    "T33n1716_010:0812c25": "鹿苑。初說五戒時，未化陳如，與誰接次而",
    "T33n1716_010:0812c26": "名為漸？人言第二時，十二年中說三乘別",
    "T33n1716_010:0812c27": "教。若爾，過十二年，有宜聞四諦、因緣、六度，",
    "T33n1716_010:0812c28": "豈可不說？若說，是則三乘別教不止在十",
    "T33n1716_010:0812c29": "二年中。若不說，是一段在後宜聞者，佛",
    "T33n1716_010:0813a01": "豈可不化也？定無此理。經言：為聲聞說四",
    "T33n1716_010:0813a02": "諦，乃至說六度；不止十二年，蓋一代中隨",
    "T33n1716_010:0813a03": "宜聞者即說耳。如四阿含經、五部律，是為",
    "T33n1716_010:0813a04": "聲聞說，乃訖於聖滅，即是其事。故《增一經》",
    "T33n1716_010:0813a05": "說：「釋迦十二年中略說戒，後瑕玼起，乃廣制。」",
    "T33n1716_010:0813a06": "《長阿含遊行經》說：「乃至涅槃」，何得言小乘悉",
    "T33n1716_010:0813a07": "十二年中也。人言第三時，三十年中說空宗",
    "T33n1716_010:0813a08": "《般若》、《維摩》、《思益》，依何經文知三十年也？言",
    "T33n1716_010:0813a09": "四十年後說《法華》一乘，《法華經》中彌勒言佛",
    "T33n1716_010:0813a10": "成道來，始過四十餘年，然不可言《法華》定",
    "T33n1716_010:0813a11": "在《大品》經後。何故？《大智論》云：須菩提於《法",
    "T33n1716_010:0813a12": "華》中，聞說舉手低頭，皆得作佛，是以今問",
    "T33n1716_010:0813a13": "退義。若爾，《大品》與《法華》前後何定也？然《大品》、",
    "T33n1716_010:0813a14": "《法華》及《涅槃》，三教淺深，難可輒言。何者？涅",
    "T33n1716_010:0813a15": "槃佛性亦名般若，亦名一乘，一乘是《法華》之",
    "T33n1716_010:0813a16": "宗，《般若》是大品所說，即是明性，復有何未",
    "T33n1716_010:0813a17": "了乎？《大品》中說第一義空，與《涅槃經》明空",
    "T33n1716_010:0813a18": "無異，皆云色空，乃至大涅槃亦空。又《大品》",
    "T33n1716_010:0813a19": "說「涅槃非化」，《維摩》說佛身離五非常，與涅",
    "T33n1716_010:0813a20": "槃明常說涅槃不空，有何異而自生分別，",
    "T33n1716_010:0813a21": "言《維摩》偏詺明常，《大品》一向說空也？人以",
    "T33n1716_010:0813a22": "阿難等諸聲聞在《大品》會，復經《法華》會，終",
    "T33n1716_010:0813a23": "至《涅槃》會，故知《大品》、《法華》、《涅槃》應有淺深。",
    "T33n1716_010:0813a24": "義不必爾。何者？如阿難、迦葉，經《法華》會，若",
    "T33n1716_010:0813a25": "未聞說常，《涅槃》會中二人不在，何由得有",
    "T33n1716_010:0813a26": "常解流通《涅槃》？復次，舍利弗在佛涅槃前七",
    "T33n1716_010:0813a27": "日滅度，大目連為執杖外道所打，亦在佛",
    "T33n1716_010:0813a28": "前涅槃，皆不在雙林之會，豈可不得常",
    "T33n1716_010:0813a29": "解乎？即知法華中，已悟常竟，不假更聞。又",
    "T33n1716_010:0813b01": "舍利弗等諸聲聞，皆是如來影響，如《法華經》",
    "T33n1716_010:0813b02": "說：「知眾樂小法，而畏於大智，是故諸菩薩",
    "T33n1716_010:0813b03": "作聲聞、緣覺。」《涅槃》亦云：「我法最長子，是名",
    "T33n1716_010:0813b04": "大迦葉，阿難多聞士，能斷一切疑，自然能",
    "T33n1716_010:0813b05": "解了，是常與無常。」故知影響之人，在大則",
    "T33n1716_010:0813b06": "大，在小則小，何可就其人以定階漸也？",
    "T33n1716_010:0813b07": "又若從法華後入涅槃者，《法華經》中已明",
    "T33n1716_010:0813b08": "王宮非始，久來成道，何由涅槃中，方引道",
    "T33n1716_010:0813b09": "樹，始成執實為疑。故知為一段眾生，最後",
    "T33n1716_010:0813b10": "聞常者《涅槃經》；聞法華者，不假聞《涅槃》",
    "T33n1716_010:0813b11": "也。又《涅槃經》有大利益，如《法華》中，八千聲",
    "T33n1716_010:0813b12": "聞得受記莂，成大果實。若以法華得記，",
    "T33n1716_010:0813b13": "證涅槃之益，即是理同，教無深淺明矣。又",
    "T33n1716_010:0813b14": "《法華優波提舍》中，明《法華經》理圓教極，無",
    "T33n1716_010:0813b15": "所缺少。龍樹於《大智論》中，歎法華最為甚",
    "T33n1716_010:0813b16": "深。何故餘經皆付阿難，唯《法華》但付菩薩？",
    "T33n1716_010:0813b17": "是知法華究竟滿足，弗須致疑。復應當知",
    "T33n1716_010:0813b18": "諸大乘經指歸不殊，但隨宜為異耳。如《華",
    "T33n1716_010:0813b19": "嚴》、《無量義》、《法華》皆三昧名，《般若》是大智慧，《維",
    "T33n1716_010:0813b20": "摩》說「不思議解脫」是解脫、大涅槃是究竟滅，",
    "T33n1716_010:0813b21": "文殊問菩提是滿足道，悉是佛法。法無優劣，",
    "T33n1716_010:0813b22": "於中明果皆是佛果，明因皆是地行，明理",
    "T33n1716_010:0813b23": "皆是法性，所為皆是菩薩，指歸不當有異，",
    "T33n1716_010:0813b24": "人何為強作優劣？若爾，誕公云：雙樹已前，",
    "T33n1716_010:0813b25": "指《法華經》悉不了，豈非誣誷也？人情既爾，",
    "T33n1716_010:0813b26": "經論云何？摩得勒伽說十二部經，唯方廣部",
    "T33n1716_010:0813b27": "是菩薩藏，十一部是聲聞藏。又佛為聲聞菩",
    "T33n1716_010:0813b28": "薩說出苦道，諸集經者，以為菩薩所說為",
    "T33n1716_010:0813b29": "菩薩藏；以為聲聞所說為聲聞藏。龍樹於",
    "T33n1716_010:0813c01": "《大智論》中亦云：「大迦葉與阿難在香山撰",
    "T33n1716_010:0813c02": "集三藏為聲聞藏，文殊與阿難集摩訶衍",
    "T33n1716_010:0813c03": "經為菩薩藏。」《涅槃》亦云：「十一部經為二乘",
    "T33n1716_010:0813c04": "所持，方等部為菩薩所持。」是以依按經論，略",
    "T33n1716_010:0813c05": "唯二種，聲聞藏及菩薩藏也。然教必對人，人",
    "T33n1716_010:0813c06": "別各二：聲聞藏中有決定聲聞及退菩提心",
    "T33n1716_010:0813c07": "聲聞；菩薩藏中有頓悟大士有漸入菩薩。",
    "T33n1716_010:0813c08": "聲聞藏中決定聲聞者，久習別異善根，小心",
    "T33n1716_010:0813c09": "狹劣，成就小性，一向樂小；佛為說小，畢竟",
    "T33n1716_010:0813c10": "作證，不能趣大。言退菩提心聲聞者，是人",
    "T33n1716_010:0813c11": "甞於先佛及諸菩薩所發菩提心，但經生",
    "T33n1716_010:0813c12": "歷死，忘失本念，遂生小心，志願於小；佛為",
    "T33n1716_010:0813c13": "說小，終令趣大。然決定聲聞一向住小，退",
    "T33n1716_010:0813c14": "菩提心聲聞後能趣大。雖有去有住，而受",
    "T33n1716_010:0813c15": "小時一，故對此二人所說為聲聞藏。菩薩",
    "T33n1716_010:0813c16": "藏中有能頓悟者，如《華嚴》等經所為眾生，",
    "T33n1716_010:0813c17": "不由小來，一往入大，故名為頓。從漸入",
    "T33n1716_010:0813c18": "者，即向退菩提心聲聞，後能入大，大從小來，",
    "T33n1716_010:0813c19": "故稱為漸。雖有頓漸不同，然受大處一，故",
    "T33n1716_010:0813c20": "對此二人所說為菩薩藏也。然此二藏，隨",
    "T33n1716_010:0813c21": "所為、隨所說，聲聞藏中有菩薩為影響，然",
    "T33n1716_010:0813c22": "非所為，不可從菩薩名作大乘經。菩薩藏",
    "T33n1716_010:0813c23": "中亦有聲聞人，非正所為宗，不說聲聞法，",
    "T33n1716_010:0813c24": "故不可名為小乘法。擬人定法，各目不同，",
    "T33n1716_010:0813c25": "是以要而攝之，略唯二也。問：佛為三乘人",
    "T33n1716_010:0813c26": "說三種教，何以故判藏唯有其二？答：佛為",
    "T33n1716_010:0813c27": "求三乘人說三乘法，然聞因緣者，即是聲",
    "T33n1716_010:0813c28": "聞。辟支佛出無佛世，但現神通，默無所說，",
    "T33n1716_010:0813c29": "故結集經者集為二藏也。依經判教，厥致",
    "T33n1716_010:0814a01": "云爾。今之四教與達摩二藏，會通云何？彼自",
    "T33n1716_010:0814a02": "云要而攝之，略唯二種。今開分之，判為四",
    "T33n1716_010:0814a03": "教耳：聲聞藏即三藏教也；菩薩藏即通、別、圓",
    "T33n1716_010:0814a04": "教也。為決定聲聞說三藏教；為退大聲聞",
    "T33n1716_010:0814a05": "說通教；為漸悟菩薩說別教；為頓悟菩薩",
    "T33n1716_010:0814a06": "說圓教。非唯名數易融，而義意玄合，今古",
    "T33n1716_010:0814a07": "符契，一無二焉。唯文略而義廣，教一而蔽",
    "T33n1716_010:0814a08": "諸。若申隱以使顯，須多作論義。如捕獵",
    "T33n1716_010:0814a09": "川澤、饒結筌罤，豈漁獵者好博耶？不得已",
    "T33n1716_010:0814a10": "而博耳。師云：我以五章，略譚玄義，非能申",
    "T33n1716_010:0814a11": "文外之妙，特是粗述所懷，常恨言不能暢",
    "T33n1716_010:0814a12": "意，況復記能盡言！雖然，若能尋七義，次",
    "T33n1716_010:0814a13": "通十妙，研別體七，餘五鉤瑣相承，宛宛如",
    "T33n1716_010:0814a14": "繡，引經印定，句句環合，非直包諸名教，",
    "T33n1716_010:0814a15": "該乎半滿而已矣！又即事成觀，鑿凡夫之",
    "T33n1716_010:0814a16": "乾土，見聖法之水泥。圓通之道，於斯通矣！",
    "T33n1716_010:0814a17": "遍朗之朗，於茲明矣！此備於前，今更消文",
    "T33n1716_010:0814a18": "於後也。",
    "T33n1716_010:0814a19": "妙法蓮華經玄義卷第十下"
}