{
    "T34n1723_004:0713a09_0": "妙法蓮華經玄贊卷第四(本)",
    "T34n1723_004:0713a11_0": "沙門基撰",
    "T34n1723_004:0713a12_0": "一乘之義正是經宗。",
    "T34n1723_004:0713a12_1": "今且略以五門分別：一出體性，二釋名字，三明說意，四彰差別，五問答辨。",
    "T34n1723_004:0713a14_2": "體性者略為三類：一總含體，二隨勝體，三真實體。",
    "T34n1723_004:0713a15_3": "一總含體者，一切無漏，若種若現，有為、無為，若因、若果，根本、方便，能成佛德皆名一乘，一乘即大乘，大乘即無上乘，故《勝鬘》云「一乘者即大乘」也。",
    "T34n1723_004:0713a18_4": "此本論云「開是無上義」，《辨中邊論．無上乘品》有三無上：一正行無上，謂十度，隨修差別有六正行；二所緣無上，有十二種所緣；三修證無上，謂種姓修證等十種修證，通攝一切菩薩所有境行果。",
    "T34n1723_004:0713a23_5": "故《勝鬘》又云「阿羅漢辟支佛有恐怖、有歸依，四智不究竟，名向涅槃界」，又云「正法住、正法滅、波羅提木叉、毘尼、出家、受具足，此六法為大乘故說」，故知一切根本方便，一切無漏若種若現、有為無為、若因若果，能成佛德並名一乘，三種意生身皆入初地故。",
    "T34n1723_004:0713a29_0": "二隨勝體，此有六類：一攝事歸理體，《涅槃》、《勝鬘》等中多以法身、真理、佛性名為一乘，故《勝鬘》云「一乘者即大乘，大乘者即佛乘，佛乘者即涅槃界。」",
    "T34n1723_004:0713b03_1": "又云「於恒沙劫行六波羅蜜，不如有人聽受讀誦乃至執持經卷，何況有人為他廣說」，以有為行比無為乘故。",
    "T34n1723_004:0713b06_2": "《涅槃經》言「一乘者即是佛性」，此滅化城至於寶所，唯以真如、法身平等名為一乘。",
    "T34n1723_004:0713b08_3": "二攬餘歸智體，亦以真智名為一乘，上文自云「方便知見皆已具足，不退諸菩薩其數如恒沙，一心共思求不能測佛智」，智體多是正體、後得。",
    "T34n1723_004:0713b11_4": "若在因位智劣識強，在果位中智強識劣故。",
    "T34n1723_004:0713b12_5": "三隱劣從勝體，下經自云「說佛智慧故，諸佛出於世，唯此一事實，餘二即非真，是法住、法位，世間相常住，於道場知已，導師方便說」，〈分別功德品〉云「有為無上正等菩提，於八十萬億那由他劫行五波羅蜜，不如有人一念生信，所得功德不可比喻」，由以佛果理智二種名為一乘，理凝本有，離纏而號涅槃，智照新生，果圓而稱正覺，乃四德之鴻源、三明之妙本，故揚為彼智見出現於世，以理智二為一乘體，智性智相合名為智。",
    "T34n1723_004:0713b22_6": "四二運用廣體，唯以因智名為一乘，火宅喻中與諸菩薩及聲聞眾乘此寶乘直至道場，唯因行故。",
    "T34n1723_004:0713b25_7": "五勝出分段體，通取因果出分段死所有理智以為一乘，開示悟入四義之中前三為果二，後一為因二，如前已說，故略不論。",
    "T34n1723_004:0713b28_8": "《勝鬘》亦云「如取為緣有漏業因續後有者，而生三有，如是無明習地為緣、無漏業因，有阿羅漢、獨覺、已得自在菩薩三種意生身生」，故意生身所乘之乘名因中二，《攝大乘》中萬行、真如俱名大乘故。",
    "T34n1723_004:0713c03_9": "六引攝殊勝體，以詮旨二名為一乘，教隨物設趣妙難知，理假智冥體深頗測，故〈方便品〉初以所詮智慧、能詮教門名為一乘，《無量義經》十七名中彼第十四亦名一乘。",
    "T34n1723_004:0713c07_10": "由此蓮華，論有二義：一體出水，二能開敷。",
    "T34n1723_004:0713c08_11": "初喻智慧，後喻慧門。",
    "T34n1723_004:0713c09_12": "若但以真如為一乘，得出水之一義、失開敷之二能。",
    "T34n1723_004:0713c10_13": "然今蓮華既具四義，何獨法唯二種？",
    "T34n1723_004:0713c11_14": "三真實體者，根本大乘教、理、行、果，及能入大乘方便四法，皆名一乘，咸有運載之功能故。",
    "T34n1723_004:0713c13_15": "根本教者，此品初云「其智慧門難解難入」，本論釋言「阿含甚深」。",
    "T34n1723_004:0713c14_16": "華開敷義以喻妙法，下文亦言「法華經藏深固幽遠」等，《攝大乘》云「阿毘達磨大乘經」等。",
    "T34n1723_004:0713c16_17": "方便教者，此品下云「或說修多羅、伽陀，及本事、本生、未曾有，亦說於因緣、譬喻，並祇夜、優婆提舍經，我此九部法入大乘為本，隨順眾生說，以故說是經。」",
    "T34n1723_004:0713c20_18": "《勝鬘》亦云「正法住等為大乘故說此六處」，故小三藏皆大方便。",
    "T34n1723_004:0713c22_19": "根本理者，謂法性真如，六度等行乘此真理能有所往，故名大乘。",
    "T34n1723_004:0713c23_20": "此經上云「諸佛智慧甚深無量」，下文亦云「是法住、法位，世間相常住，於道場知已，導師方便說」，本論亦云「念觀者，謂大乘人觀法無我真如法界等故無性，亦云或乘大性故名大乘」，《辨中邊》說真如法界名所緣無上。",
    "T34n1723_004:0713c28_21": "方便理者，謂四諦理，二乘所觀皆方便理，故《勝鬘》云「聲聞知有作四聖諦，佛知無作四聖諦」，《涅槃》亦言「聲聞有苦有諦而無有實，菩薩具有」，本論亦云「念觀者，聲聞觀人無我等，由此二理皆理一乘」。",
    "T34n1723_004:0714a04_22": "根本行者，謂六度等菩薩萬行，〈菩薩地〉說七地所修四菩薩行，安樂行品皆菩薩行。",
    "T34n1723_004:0714a06_0": "又云乘此寶乘直至道場，即行大乘。",
    "T34n1723_004:0714a06_1": "《攝大乘》云「亦乘亦大故名大乘」。",
    "T34n1723_004:0714a07_2": "《辨中邊》說十波羅蜜名正行無上。",
    "T34n1723_004:0714a08_3": "方便行者，《勝鬘》亦云「正法住等為大乘說」，依三藏教進善滅惡修無漏行，皆行大乘。",
    "T34n1723_004:0714a10_4": "《法花論》云「方便者，聲聞觀蔭、界、入，厭苦離苦。",
    "T34n1723_004:0714a11_5": "菩薩修六度、四攝、二利行，由此二行皆一乘故。」",
    "T34n1723_004:0714a12_6": "根本果者，佛身所有菩提、涅槃，即前所說法報二身、理智二見故。",
    "T34n1723_004:0714a14_7": "下經云「說佛智慧故，諸佛出於世，唯此一事實，餘二則非真」，又云「是法住、法位，世間相常住，於道場知已，導師方便說」。",
    "T34n1723_004:0714a16_8": "又〈壽量品〉所說法、報、化身皆果一乘。",
    "T34n1723_004:0714a17_9": "《辨中邊》說十修證中，第七淨土、第九佛地、第十示現菩提，方便果者，二乘所有菩提、涅槃。",
    "T34n1723_004:0714a19_10": "此經下言「汝等所行是菩薩道」，羊車、鹿車為求牛車，出於火宅方便施設，中路化城為至寶所息處故說二，唯有一非餘。",
    "T34n1723_004:0714a22_11": "《勝鬘》亦云「聲聞緣覺四智不究竟，名向涅槃界」。",
    "T34n1723_004:0714a23_12": "言得蘇息處，四智究竟得涅槃者，是佛方便，故二乘果亦是一乘。",
    "T34n1723_004:0714a25_13": "由頓悟者正學根本教理行果，兼為伏化二乘者故亦學方便教、理、行、果；其漸悟者初學方便，後迴心已方學根本，所學法同初後全別，故知但有二種佛性、理智二因，無漏現、種，有為、無為，根本、方便所有教、理、行、果能成佛者，皆一乘體。",
    "T34n1723_004:0714b01_14": "兼取有漏地前功德及十地者，助為一乘，未乖正理。",
    "T34n1723_004:0714b02_15": "《法華經論》及餘教中，隨依於此三種體中一門出體，未必攝盡，若依此解，總含諸文無不盡矣。",
    "T34n1723_004:0714b05_16": "然此體性合有五門：一詮旨分別，通教及理；二因果分別，通行及果；三智福分別，通福及智；四覺寂分別，通滅道諦菩提涅槃；五二利分別，通自利利他。",
    "T34n1723_004:0714b08_17": "此說一乘，故義通貫。",
    "T34n1723_004:0714b09_18": "若言佛乘，舉果攝因名；若云菩薩乘，舉因攝果稱，名便不通，義可兼有。",
    "T34n1723_004:0714b11_0": "又由行者修習二智正體、後得觀於二理生空、法空，斷於二障煩惱、所知，息於二死分段、變易，證於二果菩提、涅槃，圓得二滅無餘、無住，行於二利自利、利他，稱果滿也。",
    "T34n1723_004:0714b15_0": "所斷二障集諦所攝，所息二死苦諦所攝，所修二智所證菩提道諦所攝，所觀二理、所得二滅、所證涅槃滅諦所攝，所行二利滅道諦攝，合此滅、道名為一乘。",
    "T34n1723_004:0714b18_1": "故此本論解遮中云「無二乘者，無二乘涅槃，唯佛如來證大菩提，究竟滿足一切智慧名大涅槃，唯一佛乘故。」",
    "T34n1723_004:0714b21_2": "《涅槃經》中既以摩訶般若、法身、解脫三事圓滿名大涅槃，故此一乘二諦為體。",
    "T34n1723_004:0714b23_3": "釋名字者，乘是運載義，故《廣雅》云「乘駕」也，《周禮》云「乘載」也，運載行者至彼岸故，故此經云「乘此寶乘直至道場」，《攝論》亦云「六度萬行亦乘亦大，法性真如所乘大性，事、理俱能運載行者，自運運他至於彼岸皆名為乘。」",
    "T34n1723_004:0714b28_4": "問：因行能自運，至果可名乘，佛果自運息，應非是乘體？",
    "T34n1723_004:0714b29_5": "答：有五義：一者運載以名乘，因中通二運，至果廣運他，由此亦名乘。",
    "T34n1723_004:0714c02_6": "二者體、能通二運，能、體並名乘，果中體有能，非無亦乘攝，如割名為刀，有能即刀攝，非要廣現割，有能非是刀。",
    "T34n1723_004:0714c05_7": "佛果德體能為二運，非要廣用方名為乘。",
    "T34n1723_004:0714c06_8": "三者二乘唯自運，小尚得乘名，況佛廣運他，何理非乘攝？",
    "T34n1723_004:0714c07_9": "四者因中理智能雙運，二用勝故得名乘，果中理智因修成，因乘種類亦乘攝。",
    "T34n1723_004:0714c09_10": "五者因中二運常增進，作用現勝得名乘，果中自運窮未來，令他增進得乘稱。",
    "T34n1723_004:0714c11_11": "初之四義隨他不正答，後之一義隨自正義答。",
    "T34n1723_004:0714c12_12": "故《對法論》云「自他並利所依止」。",
    "T34n1723_004:0714c13_0": "一有三義：一簡別故名一，二破別故名一，三會別故名一。",
    "T34n1723_004:0714c14_1": "簡別故名一者，昔日說三、今時說一，故知所詮理極一而為實，能詮之教二即稱權，無別二理以為極也。",
    "T34n1723_004:0714c16_2": "無我、解脫雖悉皆等，然至佛果方名為極，故所詮理佛智名一，非別簡三，唯無二極故。",
    "T34n1723_004:0714c18_3": "論解遮云「無二乘者，無二涅槃體。",
    "T34n1723_004:0714c19_4": "然經云『我設是方便，令得入佛慧』，又云火宅之內許以三車，出門已後但與牛車。",
    "T34n1723_004:0714c21_5": "又云『雇其除糞經二十年假名為子』，故二乘者是後真子付家事因。",
    "T34n1723_004:0714c23_6": "又以果一簡別因三，即有二簡：一理簡教，二果簡因。",
    "T34n1723_004:0714c24_7": "『汝等所行是菩薩道故』，破別故名一者，二乘不知二為方便，執二乘果以為真極，今說二涅槃但為化城，說二菩提但是羊鹿權教所設，非是二果所得所證菩提涅槃真勝極也。",
    "T34n1723_004:0714c28_8": "破彼情執有二果極，故說為一，即經所言『諸求三乘人，有懷疑網者，佛當為除斷，令盡無有餘』，鶖子亦言『然我等不解方便隨宜所說，初聞佛法遇便信受，乃至斷諸疑悔』，迦葉亦言『又今我等得涅槃證，於菩薩法不生好樂之心』」。",
    "T34n1723_004:0715a05_9": "《攝論》亦云「斷除四處障，二乘作意等」，即是此執。",
    "T34n1723_004:0715a06_10": "本論末後亦云「方便品有五分示現，破二明一不說破三等。」",
    "T34n1723_004:0715a07_11": "或有說言，破三執故非唯破二，如薩婆多執佛化身以為真佛，今說為化故破三執。",
    "T34n1723_004:0715a09_12": "此亦不然，《法華》但以自修所得一乘為宗，會破彼乘令入於一；非以所知一身為宗，會破彼身令入一身。",
    "T34n1723_004:0715a12_13": "又無執彼化身為極趣求至彼，更不趣求餘身；今破彼執令求一身，故但破執二乘為極，不破執彼二身極也。",
    "T34n1723_004:0715a15_14": "亦有解云，聞昔說三執三皆極，今說一極故破三執，此乃地前菩薩起故。",
    "T34n1723_004:0715a17_15": "若破執大極，還為說一乘，更增其病，何名為破？",
    "T34n1723_004:0715a18_16": "又未出宅許以牛車，既亦破大後出宅與，是何等車？",
    "T34n1723_004:0715a19_17": "若言與白牛，棄本黃牛故，既爾即應捨頓學漸，黃、白牛相因行何殊？",
    "T34n1723_004:0715a21_18": "既還本牛明不破大，若執一極不違趣大，何須破之？",
    "T34n1723_004:0715a22_19": "執二為極不趣大故可須破也。",
    "T34n1723_004:0715a23_20": "若隨位得即執為極，未見趣大乘因中有此執，設爾許亦破，即應破無窮，由此但破執二為極。",
    "T34n1723_004:0715a25_21": "又非破執四乘為極，為無種姓說人天乘，解有四乘不執極故，執二為極不異破二，無執人天乘為極者，執者不解乘，解乘不執故。",
    "T34n1723_004:0715a28_22": "若一對四，一是方便乃應破一執而歸四乘故。",
    "T34n1723_004:0715b01_23": "亦非破五，執不定乘同執三故。",
    "T34n1723_004:0715b01_24": "由此《勝鬘》唯云「阿羅漢、辟支佛，有恐怖、有歸依，言得四智及涅槃者是佛方便」。",
    "T34n1723_004:0715b03_25": "此經亦云「唯此一事實，餘二則非真。」",
    "T34n1723_004:0715b04_26": "密遣二人息處說二，羊鹿非真不說三言，從勝至劣數，佛乘第一、獨覺第二、聲聞第三；無第二獨覺、無第三聲聞，非無三乘之中大乘體極。",
    "T34n1723_004:0715b08_27": "勘梵本云「無第二第三」，今翻之略故云「無二亦無三」也。",
    "T34n1723_004:0715b09_28": "此有難言，經說別體三寶，不破別體而歸一體，何故破二乘而歸一乘？",
    "T34n1723_004:0715b11_29": "此亦不然。",
    "T34n1723_004:0715b11_30": "若執別體三寶為極，亦同破之。",
    "T34n1723_004:0715b12_31": "若別相三寶體，亦無三極故，雖爾亦無求住別體，然可會之入於同體，廣如經說。",
    "T34n1723_004:0715b14_32": "非權實宗，會別故名一者，教理行果皆有根本及以方便，會漸悟者先二乘中所修成得教理行果為大方便，依此本論初地已上離分段死，見道已前教理行果為不退地之根本因。",
    "T34n1723_004:0715b18_33": "總依諸文會一有四：一者會教，《無垢稱》云「佛以一音演說法，眾生各各隨所解」，此經下云「一雨普潤三草二木生長不同」，此會教同而機有異，三乘取教有偏、普故。",
    "T34n1723_004:0715b22_34": "二者會理，《寶性論》云「如[少/兔]、馬、象三獸度河，河性無差得有淺深」，又下經云「譬於高原穿鑿須水，若見乾土知水尚遠，若見濕土知水不遠，若見於泥知水極近，水性無差得之有異」，此會理同而證有異，三乘證理有圓、缺故。",
    "T34n1723_004:0715b27_35": "三者會行，鶖子自言為是究竟法為是所行道，佛自亦言我設是方便令得入佛慧，《勝鬘》亦言「此六處為大乘故說」，故知行同而修有異，三乘修行有分、全故。",
    "T34n1723_004:0715c02_36": "四者會果，此經下言「息處故說二，中路設化城，為引至寶所方為究竟處，為求牛車出於火宅，權設羊、鹿後皆與牛」，《勝鬘》亦言「聲聞、緣覺四智不究竟，名向涅槃界」，即會二乘菩提涅槃若理若智皆歸一乘，故知果同而證有異，三乘取果有初後故。",
    "T34n1723_004:0715c08_37": "雖依諸教總會此四，然《法華》中顯會教理、密會行果。",
    "T34n1723_004:0715c09_38": "會教理者，即前所標諸佛智慧及智慧門，一雨普潤，會教也；牛車寶所，會理也。",
    "T34n1723_004:0715c11_39": "此以所詮名之為理、非要真如，欲顯所得甚深難解，有所言說意趣難知，道場所得法，無能發問者，我意難可測，亦無能問者，亦顯法華開方便門顯真實相，即是法華開敷秀出。",
    "T34n1723_004:0715c16_40": "密亦通會行、果二同，我設是方便，令得入佛慧，乘此寶乘，直至道場，即會行故，中設化城為至寶所即會果。",
    "T34n1723_004:0715c18_41": "故《勝鬘經》中顯會行、果，「六處正為大乘故說」，正會行故；「二乘四智非為究竟名向涅槃界」，即會果故。",
    "T34n1723_004:0715c21_42": "《勝鬘》正說一乘因果故，顯會行果、密會教理。",
    "T34n1723_004:0715c22_43": "法華正顯昔權今實，故顯會教理，令其修證，密會行果。",
    "T34n1723_004:0715c23_44": "由此一乘據實通會教理行果，總解諸文於理名矣，故云會別名之為一。",
    "T34n1723_004:0715c25_45": "此經正取一乘因果為真乘體，教為方便，故不相違。",
    "T34n1723_004:0715c26_46": "今此小義雖未動於智海，如愚所知頗亦絕於今古，博識深智當自詳之。",
    "T34n1723_004:0715c28_47": "三義之中初二解通定性、不定性，後一多唯依不定性；大乘無上雖即一乘，非經所須，故略不說。",
    "T34n1723_004:0716a01_48": "明說意者，《攝大乘》云「為引攝一類，　及任持所餘，　由不定種姓，　諸佛說一乘，　法、無我、解脫，　等故姓不同，　得二意樂化，　究竟說一乘。」",
    "T34n1723_004:0716a05_49": "此中十因：一為引攝一類不定種姓聲聞獨覺，令依大乘般涅槃，故法華一會多為此類說於一乘。",
    "T34n1723_004:0716a07_50": "《法華論》名退已還發大菩提心，由鶖子等昔皆求大退修小果，名退還發，非諸不定姓皆退還發心，此應名不定種姓。",
    "T34n1723_004:0716a10_51": "二為任持所餘，不定種姓地前菩薩，第六住前猶在退位，恐於大乘精進且壞退依二乘般涅槃故，故此經云「菩薩聞是法疑網皆已除」，本論亦言「如來為二種人正與解釋」，此二皆是不定種姓，為此二種故說一乘。",
    "T34n1723_004:0716a15_52": "三法等故，行乘雖異，所趣真如無差別，故《法華論》說多與此同。",
    "T34n1723_004:0716a16_53": "四無我等故，若有真實補特伽羅可有乘別，我既無異故說一乘。",
    "T34n1723_004:0716a18_54": "五解脫等故，三乘並於煩惱障中而得解脫，解脫無差別故。",
    "T34n1723_004:0716a19_55": "六姓不同故，二乘之中不定種姓有差別故，此聲聞身具有聲聞及佛種姓，由有此姓故說一乘。",
    "T34n1723_004:0716a22_56": "第七佛於有情得同自體意樂，故言我即是彼、彼即是我，我既成佛彼亦成佛。",
    "T34n1723_004:0716a24_0": "第八二乘於佛得同自體意樂，同名菩薩得受記別故，謂於此會佛與二乘授佛記別，為令攝得如是意樂，我等與佛平等無二。",
    "T34n1723_004:0716a27_1": "又此會上有諸菩薩與彼名同，因得記別故。",
    "T34n1723_004:0716a28_2": "佛一言含二種益，謂二乘者得同佛自體意樂，及諸菩薩得受記別。",
    "T34n1723_004:0716a29_3": "九化故，如世尊說，汝等苾芻我憶往昔，無量百返依聲聞乘而般涅槃，云何已成佛，後依二乘而般涅槃，即為調伏所化聲聞。",
    "T34n1723_004:0716b03_4": "佛菩薩等自化其身為彼同類，於無餘依現般涅槃，經百千劫耽寂滅酒醉逸而臥，後從彼起現受佛記，令諸不定種姓二乘盡作是心：往昔耆尊入涅槃者，今皆復起現受佛記，況我今者不希作佛而入涅槃？",
    "T34n1723_004:0716b08_5": "今此會中富樓那等即其類也。",
    "T34n1723_004:0716b09_6": "《法華論》中為化聲聞授記即此，是故亦為降彼二乘者慢，我亦得汝之涅槃故，廣如《楞伽》說，阿羅漢入無餘涅槃經百千劫，耽三昧酒醉逸而臥，後從彼起方發大心，皆佛菩薩之所化作。",
    "T34n1723_004:0716b13_7": "若不爾者，實入無餘涅槃身智都盡，後從彼起法從何生？",
    "T34n1723_004:0716b15_8": "故知是化。",
    "T34n1723_004:0716b15_9": "十究竟故，由過此外無別勝乘，依理究竟最為殊勝，故說為一。",
    "T34n1723_004:0716b17_10": "今此會中依論但與二人記別，一不定姓、二應化者。",
    "T34n1723_004:0716b18_11": "為不定姓者，即第一第二第八少分，為應化者即第九義及餘少分，說於一乘，非全撥其無定性，故此一乘是密意說。",
    "T34n1723_004:0716b21_12": "《解深密經》云「相、生、勝義無自性，如是我皆已顯示，若不知佛此密意，失壞正道不能往。",
    "T34n1723_004:0716b23_13": "依諸淨道清淨者，唯依此一無第二，故於其中立一乘，非有情性無差別」，於定、不定、有性、無性合說一。",
    "T34n1723_004:0716b25_14": "故《涅槃》亦言「一乘一道四果聖人皆得作佛，不解我意故，但應如是所說善」。",
    "T34n1723_004:0716b27_15": "今此十義說於一乘，《法華論》中無此具足，《顯揚》說六因、《莊嚴論》八義說於一乘，不過此十，故不敘之。",
    "T34n1723_004:0716c01_16": "第四彰差別者，此說一乘，與《勝鬘》、《涅槃經》所說一乘差別之相，此通理、智，彼唯佛性，此唯攝入、彼通出生，此唯有性、彼通無性，此唯不定性、彼通定性，此多說教、理，彼多說行、果，此說一乘為實二乘為權，彼說一乘為權四乘為實。",
    "T34n1723_004:0716c06_17": "故《勝鬘》云「若如來隨彼意欲而方便說，唯有一乘無有餘乘等也」。",
    "T34n1723_004:0716c08_18": "與《無量義經》所說一乘辨差別者，如釋名中已廣解釋，是差別相，及第五問答辨等，皆如別章不繁具舉。",
    "T34n1723_004:0716c11_0": "經「舍利弗(至)若二若三」。",
    "T34n1723_004:0716c11_1": "贊曰：此與記中第四令住一乘，以此一乘為眾說法，都無第二獨覺、第三聲聞，從勝至劣為次第故，不以修習淺深難易為次第也。",
    "T34n1723_004:0716c14_2": "故此經中第一周云「餘二則非真」，第二周云「密遣二人」，第三周云「息處故說二」，不說於三，故知不是總無三乘，但應如今所說義也，會彼所修教理行果為今大因，勸住大乘。",
    "T34n1723_004:0716c20_0": "經「舍利弗(至)法亦如是」。",
    "T34n1723_004:0716c20_1": "贊曰：自下第五依法顯今釋迦依一切佛說法軌則，初說方便後說真實，勸彼生信引他成已。",
    "T34n1723_004:0716c22_2": "大文有三：初明十方佛法式如是，次明三世佛法式如是，後明我由此法式亦如是。",
    "T34n1723_004:0716c24_3": "此初也。",
    "T34n1723_004:0716c25_4": "雖離三世更無十方，離於十方更無三世，橫竪有殊故分差別。",
    "T34n1723_004:0716c26_5": "《攝大乘》云「人趣諸有情，處數皆無量，念念證等覺，故不應退屈」，由此現在十方佛亦無窮，法式皆同。",
    "T34n1723_004:0717a01_0": "經「舍利弗(至)一佛乘故」。",
    "T34n1723_004:0717a01_1": "贊曰：下明三世佛法式，有二：初別明三世法式，後結所為皆同。",
    "T34n1723_004:0717a03_2": "初中有三：初過去，次未來，後現在。",
    "T34n1723_004:0717a03_3": "三中各二：初明佛說法法式同，後明所度眾生得道同。",
    "T34n1723_004:0717a05_4": "此明過去佛法式同。",
    "T34n1723_004:0717a05_5": "初以種種因緣等說法為方便者，皆為後得一佛乘，故本論云「方便者小乘中觀陰、界、入，厭苦離苦得解脫故，大乘中諸波羅蜜、四攝法，攝取自身他身利益、對治法故。」",
    "T34n1723_004:0717a09_6": "「因緣」者，本論於其六義第二說中解故，指前云如向所說種種因緣者，謂三乘法，彼三乘唯名字章句說，非有實義故，以彼實義不可說故。",
    "T34n1723_004:0717a12_7": "「譬喻」者，如依牛有乳、酪、生蘇、熟蘇乃至醍醐，醍醐為第一，小乘如乳、大乘如醍醐故。",
    "T34n1723_004:0717a14_8": "此譬喻明大乘無上，諸聲聞等亦同大乘無上故。",
    "T34n1723_004:0717a16_9": "聲聞同者，示諸佛如來法身之性同，諸凡夫聲聞辟支佛等法身平等無差別故，在此譬喻示現。",
    "T34n1723_004:0717a18_10": "此中意說，凡夫如牛，聲聞如乳，辟支如酪，小菩薩如生蘇，大菩薩如熟蘇，佛如醍醐，醍醐為第一，佛乘亦爾。",
    "T34n1723_004:0717a20_11": "由本一牛腹中乳性展轉增勝乃至醍醐，故從凡夫乃至成佛相貌有差，體性平等本無二也。",
    "T34n1723_004:0717a23_12": "今此經文唯有此三，本論釋經更有念觀，念觀者於小乘中人無我等，於大乘中真如、法界、實際、人無我、法無我等觀故。",
    "T34n1723_004:0717a25_13": "此經以方便、因緣、譬喻、言詞為次第，本論釋經以譬喻、因緣、念觀、方便為次第故。",
    "T34n1723_004:0717a27_14": "今引釋與論不同，學者應悉。",
    "T34n1723_004:0717a29_0": "經「是諸眾生(至)一切種智」。",
    "T34n1723_004:0717a29_1": "贊曰：此明過去已度眾生得道皆同，初雖作二乘，後皆作佛，得一切種智。",
    "T34n1723_004:0717b02_2": "一切種智即佛正智，種別能知一切法故，正是牛車。",
    "T34n1723_004:0717b04_0": "經「舍利弗(至)一佛乘故」。",
    "T34n1723_004:0717b04_1": "贊曰：此明未來佛法式同。",
    "T34n1723_004:0717b06_0": "經「此諸眾生(至)一切種智」。",
    "T34n1723_004:0717b06_1": "贊曰：此明未來當度眾生得道皆同。",
    "T34n1723_004:0717b08_0": "經「舍利弗(至)一佛乘故」。",
    "T34n1723_004:0717b08_1": "贊曰：此明現在佛法式同，饒益者利益之，安樂者與樂也。",
    "T34n1723_004:0717b09_2": "拔苦與樂、與智與福、與世出世果、與小果大果，如次配之。",
    "T34n1723_004:0717b12_0": "經「是諸眾生(至)一切種智」。",
    "T34n1723_004:0717b12_1": "贊曰：此明現在眾生得道皆同。",
    "T34n1723_004:0717b14_0": "經「舍利弗(至)入佛知見道故」。",
    "T34n1723_004:0717b14_1": "贊曰：此結所為。",
    "T34n1723_004:0717b15_2": "所為眾生究竟之時，但為菩薩當作佛故，往因發心所修諸行，皆向大故皆名菩薩。",
    "T34n1723_004:0717b17_3": "所為法者皆為一乘，以佛知見示彼眾生故、悟眾生故、欲令眾生入佛知見道故。",
    "T34n1723_004:0717b19_0": "經文無開，以總義故。",
    "T34n1723_004:0717b19_1": "示義如前論更不解，復解悟者，令外道眾生生覺悟故迴邪入正，復解入者，令得聲聞果者入大菩提故迴小向大。",
    "T34n1723_004:0717b22_2": "本論一番開解無上義，二番解示同義，有疑修行。",
    "T34n1723_004:0717b23_3": "三番解悟不知義，未發心令發令外道生覺悟。",
    "T34n1723_004:0717b24_4": "四番解入，入不退位，已發心令入法，令得聲聞者入大菩提。",
    "T34n1723_004:0717b26_5": "且隨文別，第一番配在正解大事之中，第二番配在結大事文中，第三配在依法之中。",
    "T34n1723_004:0717b28_6": "論文並於大事中解，理亦無失。",
    "T34n1723_004:0717b29_0": "經「舍利弗(至)一切種智故」。",
    "T34n1723_004:0717b29_1": "贊曰：此明我由斯法式亦如是，唯佛有種種勝解智力故，知諸眾生種種欲；有遍趣行智力故，知深心所著，著謂所樂著所修行也，或即情欲所起樂著，即眾生處處著引之出，故並是勝解智力所知。",
    "T34n1723_004:0717c05_2": "有種種界智力故，知其本性，既知不定種姓界欲所修故，初說三乘為方便，今說一乘為究竟，皆為眾生得一佛乘、一切種智故。",
    "T34n1723_004:0717c08_3": "上文皆言得一佛乘、一切種智，故知種智即一佛乘。",
    "T34n1723_004:0717c10_0": "經「舍利弗(至)何況有三」。",
    "T34n1723_004:0717c10_1": "贊曰：此第六遮，尚無第二獨覺乘，何況第三聲聞乘也。",
    "T34n1723_004:0717c11_2": "由此經云羊車、鹿車為求牛車出於火宅，故唯破二，不說更別破牛車故，此無二乘涅槃，體究竟故。",
    "T34n1723_004:0717c14_3": "論云「無二乘者，無二乘涅槃，唯佛如來證大涅槃，究竟滿足一切智慧名大涅槃，三事體義皆具足故。",
    "T34n1723_004:0717c16_4": "二乘不然，唯假擇滅，無大智法身，非諸聲聞緣覺等有大涅槃法，唯一佛乘故。」",
    "T34n1723_004:0717c18_5": "「一佛乘」者，依四種義如前已說，論以與授記中六義配，如前所說。",
    "T34n1723_004:0717c20_0": "何等法乃至何體法等五義，何等法者，謂前第一未聞令聞，謂說未曾有法令聞故。",
    "T34n1723_004:0717c21_1": "云何法者，謂第二說，初以方便種種言詞、譬喻說故。",
    "T34n1723_004:0717c23_2": "何似法者，謂前第三依何等義，唯為一大事故。",
    "T34n1723_004:0717c24_3": "何相法者，謂第四令住一乘，隨眾生根器有於佛性故，令住諸佛法故。",
    "T34n1723_004:0717c26_0": "何體法者，謂第六遮，遮無二體唯一乘體，即是諸佛如來平等法身也。",
    "T34n1723_004:0717c27_1": "三乘因果、觀行不同可有差別，非此所遮；今所遮者，遮無二種法身之體，三乘真如法身同故，非謂遮無二乘體故，一切皆無。",
    "T34n1723_004:0718a01_2": "以此義理推論可解，不爾論文稍隱難解。",
    "T34n1723_004:0718a02_3": "唯無第五諸佛法式，故以餘五次第配之便可解矣。",
    "T34n1723_004:0718a04_0": "經「舍利弗(至)命濁」。",
    "T34n1723_004:0718a04_1": "贊曰：就第三段開斯實相啟彼權門，中有二：上來已解取與二記，下第二段破四種疑，論科五分中，下第五斷疑分。",
    "T34n1723_004:0718a07_2": "論說四種疑者：一何時說，二云何知增上慢，三云何堪說，四云何不成妄語。",
    "T34n1723_004:0718a09_0": "此破初疑。",
    "T34n1723_004:0718a09_1": "論云：「諸佛如來於何等時中起方便說法」，謂佛於何時中初說二乘權，後明一乘實。",
    "T34n1723_004:0718a11_2": "此下答中有二：初標五濁時出，後明所由。",
    "T34n1723_004:0718a12_3": "此初也。",
    "T34n1723_004:0718a12_4": "五濁義以五門分別：一釋名，二出體，三對治，四廢立，五相攝。",
    "T34n1723_004:0718a14_0": "釋名者，濁者滓穢義，如食滓穢、下惡可污，名之為濁。",
    "T34n1723_004:0718a15_1": "此言意說，劫增之時三災漸輕煩惱轉薄，眾生向好、惡見漸微，命根轉長、漸漸向勝，以上好可欣名之為清。",
    "T34n1723_004:0718a17_2": "眾生無苦化佛不出世，諸化佛出世必向劫減，小災漸起煩惱轉厚，眾生向惡，染見漸盛、命根轉短，漸漸向劣、下惡可厭，故立濁名。",
    "T34n1723_004:0718a21_0": "五者是數，帶數釋也。",
    "T34n1723_004:0718a21_1": "釋別名者，皆持業釋；或以別簡總，亦依主釋。",
    "T34n1723_004:0718a22_2": "出體者，《地持論》云：「謂今世人多皆短壽，極長百歲，是名命濁。」",
    "T34n1723_004:0718a24_3": "此以本識名言種子由業所引功能差別命根為體，善業力弱命根漸短，由殺生業之所感故，若諸眾生不識父母，不識沙門婆羅門及宗族尊長，不脩義理，不怖不畏今世後世惡業果報，不脩惠施不作功德，不脩齊法不持禁戒，是名有情濁。",
    "T34n1723_004:0718b01_0": "雖第八識名為有情，今說由近惡外緣故，五薀假者作惡無善名有情濁，合以第八識及五薀為性。",
    "T34n1723_004:0718b03_1": "若此眾生增非法貪，或惠刀劍成施器杖，諍訟鬪亂諂曲妄語，攝受邪法及餘惡不善法，是名煩惱濁。",
    "T34n1723_004:0718b05_2": "除五見外，所餘一切煩惱、隨煩惱皆煩惱濁體，此非法貪惠刀劍等令行殺害，或慳好財但捨刀劍，因非法貪諍訟等起，乃至及餘惡不善法，通攝一切煩惱、隨煩惱盡。",
    "T34n1723_004:0718b09_3": "由性數習，逢惡境牽煩惱尤重，若於今世法壞法沒，像法漸起邪法轉生，是名見濁。",
    "T34n1723_004:0718b11_4": "此以五見而為體性，多近外道惡見數生，若飢饉劫起、疾病劫起、刀兵劫起，是名劫濁。",
    "T34n1723_004:0718b13_5": "此以色薀四塵為體，或通五薀，仍是不相應時為其體，依四五薀而建立故，煩惱增多惡業尤重，便招惡果三災遂生。",
    "T34n1723_004:0718b16_6": "對治者，謂隨其相說對治法，《智度論》中立四悉檀，「悉檀」宗也，一世界悉檀、二各各為人悉檀、三對治悉檀、四第一義諦悉檀。",
    "T34n1723_004:0718b19_7": "劫濁、眾生濁，世界悉檀治之，識器世間眾生世間悉皆虛幻，厭怖脩道即永離故。",
    "T34n1723_004:0718b21_8": "命濁以各各為人悉檀治之，識知人由善業所得脩持淨戒行不殺等命自長故，或為三乘之人各說自乘之法，令得自乘涅槃之果，便除生死所有命濁。",
    "T34n1723_004:0718b24_9": "煩惱濁、見濁，對治悉檀治之，脩習隨應對治之道令不起故。",
    "T34n1723_004:0718b26_10": "由三悉檀破五濁故，入第一義證會真宗。",
    "T34n1723_004:0718b27_11": "廢立者，何故唯立五濁，不增減耶？",
    "T34n1723_004:0718b28_12": "答，眾生有二：一惡行，謂在家白衣；二邪行，謂出家外道。",
    "T34n1723_004:0718b29_13": "白衣無慧，煩惱增時名煩惱濁，外道邪解，浪推求時立為見濁。",
    "T34n1723_004:0718c01_14": "又諸鈍惑名煩惱濁，諸餘利惑名為見濁。",
    "T34n1723_004:0718c02_15": "由此二因得當果時，離合不同復分二濁：合二內果名眾生濁，惡眾生故；合二外果總名劫濁，惡器具故。",
    "T34n1723_004:0718c05_16": "劫謂時分，時無別時，依法辨故。",
    "T34n1723_004:0718c06_17": "劫濁故以惡器為體，此惡眾生及與外果，雖復總陳是二濁果，未辨何者正惡果體。",
    "T34n1723_004:0718c08_18": "今顯根本故立命濁，或內惡果名為命濁，外惡果者名為劫濁。",
    "T34n1723_004:0718c09_19": "此惡因果由誰而有？",
    "T34n1723_004:0718c10_20": "謂惡眾生，故名眾生濁。",
    "T34n1723_004:0718c10_21": "由此五濁據增行相，欲令生厭故偏說五。",
    "T34n1723_004:0718c11_22": "問：何故惑苦名為障，今離以為濁，業亦是障攝，不立於濁中？",
    "T34n1723_004:0718c13_23": "答：障是礙義，三皆是礙，礙聖道故。",
    "T34n1723_004:0718c14_0": "濁滓穢義，業濁義微故不立濁。",
    "T34n1723_004:0718c14_1": "又劫中刀兵亦即業濁，劫濁寬故從寬為名，立亦無爽。",
    "T34n1723_004:0718c16_0": "相攝者，《薩遮尼乾子經》立十二濁：一示現劫濁、二示現時濁、三示現眾生濁、四示現煩惱濁、五示現命濁、六示現三乘差別濁、七示現不淨國土濁、八示現難化眾生濁、九示現說種種煩惱濁、十示現外道亂濁、十一示現魔濁、十二示現魔業濁。",
    "T34n1723_004:0718c21_1": "善男子諸佛國土，皆是出世功德莊嚴，具足清淨，無有諸濁，如是過失，皆是諸佛方便示現，為利眾生唯言示現，故知業等亦可立濁。",
    "T34n1723_004:0718c24_2": "此十二濁唯大乘有，隨佛化土勝劣二法示現立之，開合不同，五濁唯據穢土相增義門乃通大小乘有，其劫及時即劫濁，眾生及難化眾生即眾生濁，煩惱及說種種煩惱即煩惱濁，命即命濁，外道亂即是見濁，此八濁即五濁，餘之四種謂三乘差別，不淨國土、魔及魔業非五濁攝，五濁據勝唯實雜染，十二濁通能化能障，佛示現故。",
    "T34n1723_004:0719a03_3": "若依《毘尼母經》，五濁中無見濁立業濁。",
    "T34n1723_004:0719a04_4": "若依彼經，煩惱及業各合為一，果中分三：一正報體，謂命濁；二內報體，謂眾生濁；三外果體，謂劫濁。",
    "T34n1723_004:0719a07_0": "障據類同，合立三障，或并法障；濁據滓穢，或合或開隨機不同，遣生厭怖，不可為難。",
    "T34n1723_004:0719a09_1": "《十地論》第一卷云：「清淨者不濁義，濁有六種，離此諸濁故名清淨。",
    "T34n1723_004:0719a10_2": "一不欲濁；二威儀濁；三蓋濁；四異想濁，起妬勝心破壞心故；五不足功德濁，善根微少，於彼說中心不樂住；六癡濁，謂愚癡等。」",
    "T34n1723_004:0719a13_3": "此唯據行濁，不通依諸法，有六對治故，離懈怠故，嚴故，淨故，堅固故，功德具足故，智具足故，此六所治故立六濁，不須和會。",
    "T34n1723_004:0719a16_4": "餘如別章，恐繁且止。",
    "T34n1723_004:0719a17_5": "法爾佛出必五濁時，故言諸佛出於五濁惡世。",
    "T34n1723_004:0719a18_6": "問：何因彌勒八萬歲時生，釋迦佛百歲時出？",
    "T34n1723_004:0719a19_7": "答：願力異故，俱是濁世並化三乘，初權後實並化身故。",
    "T34n1723_004:0719a20_8": "若諸報佛及化佛中，不化二乘，初權後實未必濁時佛方出世。",
    "T34n1723_004:0719a22_9": "若化二乘初權後實，必濁時出，惡生難化漸入道故。",
    "T34n1723_004:0719a23_10": "此言濁者，入減劫中漸生此五即名濁時，故彌勒佛初減八萬漸向五濁方出世，故非要人壽三二十歲小災起時方名劫濁，故諸論云「劫減佛興世，劫增時轉輪王」。",
    "T34n1723_004:0719a27_11": "問：若劫減時佛方出世，劫增輪王，何故儴佉與彌勒同世？",
    "T34n1723_004:0719a28_12": "又佛不出家當為輪王，日月燈明八子皆統四天下也。",
    "T34n1723_004:0719b01_0": "答：儴佉劫增時出，命長故逢彌勒，非彌勒佛不減時出。",
    "T34n1723_004:0719b02_1": "又佛不出家應為金輪之位，非定作也。",
    "T34n1723_004:0719b03_2": "燈明八子義理亦同，彼是報身故無此失。",
    "T34n1723_004:0719b04_3": "此說金輪必劫增出，銀銅鐵輪王出時不定，是以無憂王世，佛滅百年，鐵輪王也。",
    "T34n1723_004:0719b07_0": "經「如是舍利弗(至)分別說三」。",
    "T34n1723_004:0719b07_1": "贊曰：下釋五濁佛出所由，牒指前標所說五濁，故言如是。",
    "T34n1723_004:0719b09_2": "「劫濁亂時」者，牒前劫濁，飢饉、疫病、刀兵起時，「眾生垢重」牒眾生濁。",
    "T34n1723_004:0719b10_3": "垢謂六垢，污染身心點染不淨名之為垢，增強難破名之為重，一害、二恨、三惱、四諂、五誑、六憍，於有情所樂為損惱名害。",
    "T34n1723_004:0719b13_4": "由忿為先結怨不捨名恨。",
    "T34n1723_004:0719b14_5": "已追往惡觸現違緣心便佷戾，多發囂暴凶鄙麁言蛆螫名惱。",
    "T34n1723_004:0719b15_6": "此三以瞋為體。",
    "T34n1723_004:0719b16_7": "為網冐他或藏已失，或取他意，矯設異儀險曲名諂。",
    "T34n1723_004:0719b17_8": "為獲利譽矯現有德詭詐名誑，謂矯誑者心懷異謀多現不實邪命事故。",
    "T34n1723_004:0719b19_9": "此二貪、癡二法為體。",
    "T34n1723_004:0719b19_10": "於自盛事深生染著醉傲名憍，以貪為體。",
    "T34n1723_004:0719b20_11": "由諸眾生六垢重故，不識沙門、不修善法故眾生濁。",
    "T34n1723_004:0719b21_12": "慳貪嫉妬即煩惱濁。",
    "T34n1723_004:0719b22_13": "耽著已得財法不能惠捨，秘吝名慳。",
    "T34n1723_004:0719b23_14": "於諸未得有及有具，希欲名貪。",
    "T34n1723_004:0719b24_15": "慳雖即貪，已得未得染希別故，分成二門。",
    "T34n1723_004:0719b25_16": "「嫉」音秦悉、秦血、辭栗三反，或作「愱」「[言*疾]」毒害也。",
    "T34n1723_004:0719b26_17": "殉自名利、不耐他榮、妬忌憂慼，名為嫉妬。",
    "T34n1723_004:0719b27_18": "嫉雖即妬，緣他正法名體稱嫉，緣他榮樂名利稱妬。",
    "T34n1723_004:0719b28_19": "《說文》、《玉篇》云「害賢曰嫉，害色曰妬。」",
    "T34n1723_004:0719b29_20": "「成就諸不善根」者，不善根有三：謂貪、瞋、癡。",
    "T34n1723_004:0719c01_21": "由具二義立不善根，一是根本煩惱能生他故，簡諸隨惑不得立之。",
    "T34n1723_004:0719c03_22": "二遍六識有過失深廣，餘慢見疑非不善根唯意有故。",
    "T34n1723_004:0719c04_23": "由具此二義唯三名不善根。",
    "T34n1723_004:0719c05_24": "根者出生義，生惡緣故，亦即煩惱濁。",
    "T34n1723_004:0719c06_0": "唯說三濁不說見命濁者，劫濁攝命，由飢、兵、疾命多短故；煩惱濁攝見，及舉不善根煩惱之本攝一切煩惱故。",
    "T34n1723_004:0719c08_1": "由於彼時人天減少、惡道增多，眾生難可卒以大乘而可教化故，以智方便於一佛乘分別說為三令漸入道，故下經云「但讚佛乘眾生沒苦不能信受」，故方便說。",
    "T34n1723_004:0719c13_0": "經「舍利弗(至)非辟支佛」。",
    "T34n1723_004:0719c13_1": "贊曰：自下釋第二疑。",
    "T34n1723_004:0719c14_2": "第二疑云，如來既不為增上慢人說者，云何知彼是增上慢？",
    "T34n1723_004:0719c15_3": "文中有三：初顯非真二乘聖相，次顯增上慢者相，後結成二真聖相。",
    "T34n1723_004:0719c17_4": "此初文也。",
    "T34n1723_004:0719c17_5": "聲聞辟支真聖趣寂，若遇佛者多不愚法，其不定姓可迴心者，不問近遠必能聞知佛化菩薩事故名。",
    "T34n1723_004:0719c19_6": "自謂是真二聖，而得遇佛，都不聞知化菩薩事，非佛聖弟子，亦非真二聖。",
    "T34n1723_004:0719c22_0": "經「又舍利弗(至)皆是增上慢人」。",
    "T34n1723_004:0719c22_1": "贊曰：此顯增上慢者相。",
    "T34n1723_004:0719c23_2": "凡夫得第四禪，未離三界染，自謂真二聖，是阿羅漢最後之身究竟涅槃，不求正覺心不信向，是增上慢。",
    "T34n1723_004:0719c26_0": "經「所以者何(至)無有是處」。",
    "T34n1723_004:0719c26_1": "贊曰：此結成二聖相。",
    "T34n1723_004:0719c27_2": "但是真聖而遇我者，趣寂多是不愚法人，雖不能行聞之亦信，不定種姓理信脩覺故真二聖；若不信者必無有是處，彼非道理故。",
    "T34n1723_004:0720a01_3": "其趣寂者不能證入，初猶未信名損驚怖，返道疑生後必信之成不愚法，故此結云「不信一乘無有是處」。",
    "T34n1723_004:0720a04_0": "經「除佛滅後現前無佛」。",
    "T34n1723_004:0720a04_1": "贊曰：自下釋第三疑，云何堪說？",
    "T34n1723_004:0720a05_2": "謂有疑云，從佛聞法而起謗心，云何如來不成不堪說法人？",
    "T34n1723_004:0720a06_3": "此意說言，亦有趣寂真實二聖而愚法者，聞法起謗，亦不聞知但化菩薩事，即是世尊不能得化。",
    "T34n1723_004:0720a09_4": "何故佛不成不堪說法人？",
    "T34n1723_004:0720a09_5": "既成不堪說法人，翻結之曰，如何世尊可堪為眾生說法，而稱種智也？",
    "T34n1723_004:0720a11_6": "故佛答言，除佛滅度後現前無佛，雖真趣寂而遇我者，多不愚法，皆定聞知化菩薩事；若不遇我而趣寂者，有愚於法，即不能知但化菩薩。",
    "T34n1723_004:0720a15_7": "此文有三：初標，次釋，後結成。",
    "T34n1723_004:0720a15_8": "此初也。",
    "T34n1723_004:0720a17_0": "經「所以者何(至)是人難得」。",
    "T34n1723_004:0720a17_1": "贊曰：此釋前標。",
    "T34n1723_004:0720a18_0": "我滅度後以無良緣善方便誘，諸趣寂中多愚於法，於此等經受持解義乃為難得，不解意故；故我滅後有真二聖，不聞不知但化菩薩。",
    "T34n1723_004:0720a22_0": "經「若遇餘佛(至)便得決了」。",
    "T34n1723_004:0720a22_1": "贊曰：此結成前義。",
    "T34n1723_004:0720a23_2": "此愚法者，若我滅後更遇餘佛方便說化，於此法中便得決了，故亦能知但化菩薩；不逢佛者即有不知，是故我今非不堪說等。",
    "T34n1723_004:0720a26_3": "故《瑜伽》云：「若已建立阿賴耶識，依無色界亦入滅定，信有藏識不斷絕故。」",
    "T34n1723_004:0720a27_4": "或復此疑非疑趣寂，即疑增上慢既不化得，云何世尊不成不堪說法人？",
    "T34n1723_004:0720a29_5": "故此釋言，我在必化得除我滅後等。",
    "T34n1723_004:0720b02_0": "經「舍利弗(至)唯一佛乘」。",
    "T34n1723_004:0720b02_1": "贊曰：此下釋第四疑云，前說三乘今說為一，今說法異；今說法異，云何世尊不成妄語？",
    "T34n1723_004:0720b04_2": "故佛答言，我已證解，汝全未知，行位未到，但當一心信我所說，汝創發心初可信故，阿羅漢迴心經二萬劫，始至三大阿僧祇劫初信心之位故，但應信勿生疑惑。",
    "T34n1723_004:0720b08_3": "佛語無妄，理唯一乘，不定種姓究竟成果智，亦唯一乘無二乘。",
    "T34n1723_004:0720b09_4": "故《般若論》云「佛說四事無虛妄者，菩提、授記、小乘、大乘」，今即大乘及授記，故成不妄語也。",
    "T34n1723_004:0720b12_0": "此品初首初歎法妙及法師妙，已有定疑分，於定記分有此四疑，初疑於與記上生，於何時中初說方便，後說真實。",
    "T34n1723_004:0720b14_1": "既第二疑於取記上生，有增上慢從坐起去故。",
    "T34n1723_004:0720b16_0": "云何知是？",
    "T34n1723_004:0720b16_1": "若依初解，第三疑於因記上生，佛心本定為二人說，不為愚法，故生此疑，云何堪說？",
    "T34n1723_004:0720b18_2": "若依後解，亦取記上生，第四疑於一切上生，初說、後說自相違故，云何不成妄語？",
    "T34n1723_004:0720b21_0": "經「爾時世尊(至)優婆夷不信」。",
    "T34n1723_004:0720b21_1": "贊曰：下有一百二十一頌中，後之三頌入品第四段，勸發喜心令知作佛，即初一百一十八頌頌前長行第三開斯實相啟彼權門，分二：初一百一十五頌頌前二記，後之三頌頌破四疑。",
    "T34n1723_004:0720b26_2": "初中復二：初四頌頌取記中惡人退席，後一百一十一頌頌與授記。",
    "T34n1723_004:0720b27_3": "四中初一頌頌增上慢，後之三頌頌罪根深重，四頌如次慢、犯、覆、障，此頌慢也。",
    "T34n1723_004:0720b29_4": "出家之人道證為首，少得謂多、得多起增上慢；在俗男子多計著我，自恃高心，故生我慢；在俗女人多生卑慢無恃勝道，少計著我，隨順夫朋亦懷不信。",
    "T34n1723_004:0720c05_0": "經「如是四眾等(至)於戒有缺漏」。",
    "T34n1723_004:0720c05_1": "贊曰：下三頌頌罪根深重，犯戒、覆罪、法障別故。",
    "T34n1723_004:0720c06_2": "此犯戒也。",
    "T34n1723_004:0720c07_3": "少犯為缺、多犯為漏，可毀責故。",
    "T34n1723_004:0720c07_4": "壞戒名缺，壞見名漏，或煩惱漏起仍不見覺，自恃高心，戒中既云除增上慢，自稱得聖，方犯重罪，故此尤過，不是尸羅不清淨故三昧不現前攝。",
    "T34n1723_004:0720c11_5": "今言犯戒，總相而說，不知犯相。",
    "T34n1723_004:0720c13_0": "經「護惜其瑕疵(至)佛威德故去」。",
    "T34n1723_004:0720c13_1": "贊曰：覆罪也。",
    "T34n1723_004:0720c14_2": "玉內有病為瑕，玉外有疾為玼，犯戒亦爾。",
    "T34n1723_004:0720c15_3": "世譏嫌如玼，內起過如瑕，身語過如玭，即缺也；內心過如瑕，即前漏也。",
    "T34n1723_004:0720c16_4": "犯性罪名瑕，犯遮罪名玼。",
    "T34n1723_004:0720c17_5": "其玉外病應為「玼」字。",
    "T34n1723_004:0720c18_6": "今為疵者，法內之人有煩惱病，如玉有瑕，喻、法合說。",
    "T34n1723_004:0720c19_7": "疵者病故護惜不陳，覆藏己失。",
    "T34n1723_004:0720c20_8": "酒滓曰糟，極沈濁故。",
    "T34n1723_004:0720c20_9": "米糩名糠，輕無用故。",
    "T34n1723_004:0720c21_10": "不但小智，背法自行，佛威拂之令避廗去，恐聞妙法誹謗增罪、於彼無益，故威逼之令其起去。",
    "T34n1723_004:0720c24_0": "經「斯人尠福德(至)唯有諸真實」。",
    "T34n1723_004:0720c24_1": "贊曰：法障也。",
    "T34n1723_004:0720c25_2": "夙造匱法業，法障在身，不堪聞法，故尠少也。",
    "T34n1723_004:0720c26_3": "「鮮」、「尠」俱得。",
    "T34n1723_004:0720c27_0": "經「舍利弗善聽(至)而為眾生說」。",
    "T34n1723_004:0720c27_1": "贊曰：下第二段一百一十一頌，頌與授記。",
    "T34n1723_004:0720c28_2": "長行有六，今亦分六：初六頌頌說，次七頌半頌令住，次一頌半頌遮，次十八頌半頌依何等義，次七十頌半頌依法，後七頌頌未聞令聞。",
    "T34n1723_004:0721a03_0": "於六不同中前後不同，故頌曰：「六說七半住，　次一頌半遮，　十八半何等，　七十半七二。」",
    "T34n1723_004:0721a05_1": "初六頌說中分二：初四頌半頌「所以者何」下釋文，後一頌半頌前標中「隨宜所說意趣難解」。",
    "T34n1723_004:0721a07_2": "初中復三：一頌頌「無數方便」，二頌頌「種種因緣譬喻言詞」，即譬喻、因緣、念觀、方便也。",
    "T34n1723_004:0721a09_3": "一頌半頌「演說諸法」。",
    "T34n1723_004:0721a09_4": "此初也。",
    "T34n1723_004:0721a09_5": "前長行中標云「諸佛隨宜所說」，釋中云「我以無數方便」，今此頌釋云「諸佛所得法無量方便力」者，前後影彰、他自互顯，亦不相違。",
    "T34n1723_004:0721a13_0": "經「眾生心所念(至)令一切歡喜」。",
    "T34n1723_004:0721a13_1": "贊曰：頌種種因緣等，於中有二：初頌知機，後頌因緣譬喻，心所念行道遍趣行也。",
    "T34n1723_004:0721a15_2": "「諸欲」者，種種勝解也。",
    "T34n1723_004:0721a16_3": "「諸性」者，種種界也。",
    "T34n1723_004:0721a16_4": "「先世善惡業」者，處非處及自業也。",
    "T34n1723_004:0721a17_5": "說佛有五智力、種種念觀也，能知眾生此之五種故，以因緣譬喻言詞方便說法皆令歡喜，釋前種種言詞所由。",
    "T34n1723_004:0721a21_0": "經「或說脩多羅(至)優婆提舍經」。",
    "T34n1723_004:0721a21_1": "贊曰：一頌半頌演說諸法。",
    "T34n1723_004:0721a22_2": "依諸處說十二部經次第，一契經，經云「脩多羅」；二應頌，經云「祇夜」；三記別，此中無；四諷誦，經云「伽陀」；五自說，此中無；六緣起，經云「因緣」，七譬喻、八本事、九本生，三名同此；十方廣，此中無；十一希法，經云「未曾有」；十二論議，經云「優婆提舍經」。",
    "T34n1723_004:0721a27_3": "於此義中以三門分別：一辨相，二釋名，三差別。",
    "T34n1723_004:0721a29_4": "辨相者，契經有二相：一通、二別。",
    "T34n1723_004:0721a29_5": "《涅槃經》云：「從如是我聞乃至歡喜奉行，如是一切名脩多羅」，攝十二盡，名通相也，以教貫理及攝生故。",
    "T34n1723_004:0721b03_6": "《對法論》云：「謂以長行綴緝略說所應說義，名為契經，此唯長行名為別相；偈頌便非，別契經攝。」",
    "T34n1723_004:0721b05_7": "應頌有二相：一為益後來，二顯前未了義。",
    "T34n1723_004:0721b06_8": "《對法》等云「謂諸經中或中或後以頌重頌前長行義，名益後來」。",
    "T34n1723_004:0721b08_9": "又云「不了義經應更頌釋，長行雖說，義未了故，名顯前未了義」。",
    "T34n1723_004:0721b09_10": "《涅槃》唯說初之一義。",
    "T34n1723_004:0721b10_11": "記別有三相：一記弟子死生因果，二分明記深密之義，三記菩薩當成佛事。",
    "T34n1723_004:0721b11_12": "《對法》等云「謂於是處聖弟子等謝往過去，記別德失生處差別」，此記弟子死生因果。",
    "T34n1723_004:0721b13_13": "又云「又了義經說名記別，記別開示深密義故」，即此第二記深密義。",
    "T34n1723_004:0721b15_14": "故此本論云：「授記有四：謂決定心、因、取、與記等。」",
    "T34n1723_004:0721b16_15": "《涅槃經》云：「如來為諸大人授記，汝阿逸多！",
    "T34n1723_004:0721b17_16": "未來有王名曰儴佉，當於是世而得成佛，名曰彌勒，是記別經」，此即第三記當成佛。",
    "T34n1723_004:0721b19_17": "諷誦相者，《顯揚》等云「謂諸經中非長行直說，然以一句結成，或以二句三四五六句等說，並為諷誦」。",
    "T34n1723_004:0721b22_0": "自說相者，《瑜伽等》云「謂於是中不顯請者，為令當來正法久住、正教久住，不請而說，並名自說。」",
    "T34n1723_004:0721b24_1": "緣起有三相：一因請而說，二因犯制戒，三因事說法。",
    "T34n1723_004:0721b25_2": "《對法論》云：「因緣者，謂因請而說，又有因緣制立學處」，即初二義名為緣起。",
    "T34n1723_004:0721b27_3": "《涅槃經》言：「如諸經偈所因根本。",
    "T34n1723_004:0721b28_4": "如舍衛國有一丈夫，羅網捕鳥得已還放，世尊知其本末因緣而說偈言：『莫輕小罪，　以為無殃，　水渧雖微，　漸盈大器。』",
    "T34n1723_004:0721c02_5": "是名緣起。」",
    "T34n1723_004:0721c02_6": "即是第三因事說法。",
    "T34n1723_004:0721c02_7": "譬喻相者，《瑜伽論》云：「謂諸經律所有譬喻而說諸法。」",
    "T34n1723_004:0721c04_8": "本事相者，《瑜伽論》云：「謂除佛本生，宣說前際若人若法諸所有事。」",
    "T34n1723_004:0721c05_9": "《涅槃經》中唯說往法，如我出世所可說法名曰界經，[牛*句]樓秦佛名甘露鼓，[牛*句]那含牟尼佛名曰法鏡，迦葉佛時名分別空。",
    "T34n1723_004:0721c08_10": "不說往人，據實通也。",
    "T34n1723_004:0721c09_11": "本生相者，《顯揚論》云：「謂於是中宣說世尊在過去世，彼彼方所若死若生，行菩薩行、行難行行，是名本生。",
    "T34n1723_004:0721c11_12": "說佛為菩薩時若身若行，皆本生故。」",
    "T34n1723_004:0721c12_13": "《涅槃經》中唯說菩薩往身，不說菩薩往行，作鹿作熊作麞作菟，乃至廣說作金翅鳥等。",
    "T34n1723_004:0721c14_14": "方廣有二相：一說菩薩道，二法廣多，極高大故、時長遠故。",
    "T34n1723_004:0721c16_0": "此通聲聞亦有方廣，今取《涅槃》具二為正。",
    "T34n1723_004:0721c17_0": "希法相者，謂諸經中宣說諸佛及聖弟子八眾所有共不共德，及餘最勝殊特驚異之法，是為希法。",
    "T34n1723_004:0721c19_1": "《涅槃經》中唯說佛事，如佛初生即行七步，放大光明遍照十方，彌猴獻蜜、白狗聽法，魔變為青牛行瓦鉢間，令相棠觸無所傷損。",
    "T34n1723_004:0721c22_2": "但說弟子及非弟子希有之事，皆名希法。",
    "T34n1723_004:0721c23_3": "論議有二相：一佛自說，二弟子說。",
    "T34n1723_004:0721c24_4": "《瑜伽論》云：「謂諸經典循環研覈摩呾理迦，一切了義經皆名摩呾理迦，謂於是處世尊自廣分別法相。",
    "T34n1723_004:0721c26_5": "又聖弟子已見諦跡，依自所證無倒分別諸法體性，此亦名為摩呾理迦，亦名阿毘達磨。」",
    "T34n1723_004:0721c28_6": "今此且引攝義周文，其餘偏教恐繁不引。",
    "T34n1723_004:0721c29_7": "釋名者，先釋總名，先德翻為「十二部經」，部含二義：一部[衣-〦+矢]、二部類。",
    "T34n1723_004:0722a02_8": "此是部類，十二義類有差別故。",
    "T34n1723_004:0722a03_9": "古人疑云十二部[衣-〦+矢]經，由此道士說三十六部，老莊之徒各為一部。",
    "T34n1723_004:0722a04_10": "今言「十二分教」，分謂分段，文義差別有十二分段故。",
    "T34n1723_004:0722a05_11": "又云「經」者乃濫契經，今翻為「教」，十二通稱，更無所濫，帶數釋也。",
    "T34n1723_004:0722a07_12": "釋別名者，總為三類，應頌、諷誦、自說、緣起、希法、方廣，此之六名唯依主釋，應重述頌乃至方理之廣故。",
    "T34n1723_004:0722a09_13": "論議一種唯持業釋，論體即議故。",
    "T34n1723_004:0722a10_14": "或諷誦亦持業釋，可諷可誦故，不同應頌，彼頌是教、此誦是言故。",
    "T34n1723_004:0722a12_15": "契經、記別、譬喻、本事、本生，此之五名通持業、依主兩釋，能契即經，契理之經，乃至本體即生，本世之生故。",
    "T34n1723_004:0722a14_16": "差別者，一體差別，二教差別。",
    "T34n1723_004:0722a15_17": "體差別者，應頌之中定無諷誦，諷誦之中定無應頌，初後別故、單重別故。",
    "T34n1723_004:0722a16_18": "本事之中定無本生，本生之中定無本事，師、資別故。",
    "T34n1723_004:0722a18_19": "此之四部唯具十一，所餘八部皆具十二，隨其所應有前所說差別相故。",
    "T34n1723_004:0722a19_20": "《涅槃經》云：「始從如是終至奉行皆脩多羅」，故通十二；別相即無，唯取長行為契經故，二偈便非。",
    "T34n1723_004:0722a21_21": "自餘七教皆具十二，准此可知。",
    "T34n1723_004:0722a22_22": "其應頌中具十一者，〈譬喻品〉云「舍利弗來世成佛普智尊號名曰華光，當度無量眾」，即有記別之應頌也。",
    "T34n1723_004:0722a25_23": "應頌之中亦有自說，〈方便品〉云「世雄不可量，諸天及世人，一切眾生類，無能知佛者」，即是自說之應頌也。",
    "T34n1723_004:0722a27_24": "應頌之中亦有緣起，〈方便品〉云「舍利弗善聽，諸佛所得法，無量方便力，而為眾生說」，即是因緣之應頌也，因鶖子請而說法故。",
    "T34n1723_004:0722b01_25": "應頌之中亦有譬喻，「譬如長者，有一大宅，其宅久故，而復頓弊」等，即是譬喻之應頌也。",
    "T34n1723_004:0722b03_26": "應頌之中亦有本事，〈序品〉中云「彼佛滅度後，懈怠者汝是，妙光法師者，今即我身是」，即是本事之應頌也。",
    "T34n1723_004:0722b05_27": "應頌之中亦有本生，〈常不輕品〉云「彼時不輕，即我身是」，即是本生之應頌也。",
    "T34n1723_004:0722b07_28": "應頌之中亦有方廣，〈方便品〉云「十方佛土中，唯有一乘法，無二亦無三，除佛方便說」，即是方廣之應頌也。",
    "T34n1723_004:0722b10_29": "應頌之中亦有希法，〈化城品〉云「大通智勝佛，十劫坐道場，佛法不現前，不得成佛道」，即是希法之應頌也。",
    "T34n1723_004:0722b12_30": "應頌之中亦有論議，〈壽量品〉云「眾生既信伏，質直意柔軟，一心欲見佛，不自惜身命，時我及眾僧，俱出靈鷲山，我時語眾生，常在此不滅，以方便力故，現有滅不滅」，此即論議之應頌也。",
    "T34n1723_004:0722b17_0": "自餘三教皆具十一，准此應知。",
    "T34n1723_004:0722b17_1": "然此經中具十二分，一部皆是契經通相，重宣此義處並是應頌，諸為授記解深義處皆是記別，〈化城品〉中東方梵天以偈頌言「世尊甚希有，難可得值遇，具無量功德，能救護一切」等，皆是諷誦。",
    "T34n1723_004:0722b22_2": "〈方便品〉初即是自說，故前偈云「無問而自說，稱歎所行道」，鶖子三請、彌勒三請等，所說權實處皆是緣起。",
    "T34n1723_004:0722b24_3": "〈譬喻品〉等皆是譬喻。",
    "T34n1723_004:0722b25_4": "說諸弟子過去事處皆是本事。",
    "T34n1723_004:0722b26_0": "自說佛身過去事處皆是本生。",
    "T34n1723_004:0722b26_1": "說一乘處皆是方廣。",
    "T34n1723_004:0722b27_2": "說現神通處皆是希法。",
    "T34n1723_004:0722b27_3": "〈壽量品〉中佛自往復說三身相，可名論議。",
    "T34n1723_004:0722b28_4": "教差別者，一大全小九，即此經文。",
    "T34n1723_004:0722b29_5": "小乘唯無授記、自說、方廣三種，不遮大乘有十二分。",
    "T34n1723_004:0722c01_6": "二小全大九，《涅槃》第三云「護大乘者受持九部」，彼除因緣、譬喻、論議，不遮小乘有十二分。",
    "T34n1723_004:0722c04_0": "三大全小十一，《瑜伽》三十八云「方廣一分唯菩薩藏，所餘諸分有聲聞藏。」",
    "T34n1723_004:0722c05_1": "四大一小十一，《瑜伽》八十五云「除方廣一分，餘名聲聞乘相應契經。」",
    "T34n1723_004:0722c07_2": "何故此文大全小九？",
    "T34n1723_004:0722c07_3": "依授弟子得成佛記名為記別。",
    "T34n1723_004:0722c08_4": "說聲聞無，彼先未求大菩提故，譬如以寶示其愚人，愚人便咲。",
    "T34n1723_004:0722c10_5": "聲聞聞記亦復如是，故說為無，非記別弟子謝往死生之事亦無。",
    "T34n1723_004:0722c11_6": "又聲聞乘多聞淺法，若不待請而即為說，憍慢便生，言無自說其實亦有。",
    "T34n1723_004:0722c13_7": "又聲聞人但證小果不得正覺，理非至極行不苞弘，說無方廣，其實亦有正法廣陳之方廣也。",
    "T34n1723_004:0722c15_8": "故此頌中唯為聲聞說於九部，理通十二。",
    "T34n1723_004:0722c16_9": "《涅槃經》中小全大九者，因犯制戒說為因緣，菩薩無犯故略云無，非無因請因事說法之緣起也。",
    "T34n1723_004:0722c19_10": "夫說譬況開中下根，至如鶖子利根上品尚多不待喻，況諸菩薩多分不待，故說為無，理亦有也。",
    "T34n1723_004:0722c21_11": "又大菩薩性皆利根，舉宗便解，不假徵詰方生慧心，說無論議，理實非無。",
    "T34n1723_004:0722c23_12": "又護法者多誦素呾纜藏，緣起譬喻多調伏藏，論議多是對法藏攝，故言大唯九，理非無十二。",
    "T34n1723_004:0722c25_13": "《瑜伽》三十八大全小十一者，小乘亦記弟子謝往，及不待請佛悲深故，具有記別及自說等，故有十一。",
    "T34n1723_004:0722c28_0": "無方廣者，不求正覺、說理麁淺，名之為無，實亦有也。",
    "T34n1723_004:0722c29_1": "《瑜伽》八十五文與前無別。",
    "T34n1723_004:0723a01_0": "然以十一說為聲聞，對之方廣說為菩薩，非菩薩藏無餘十一，皆是隨於一別之義說數不同，理實聲聞菩薩二藏皆具十二。",
    "T34n1723_004:0723a04_1": "今隨所要且略分別，自餘廣釋如章應知。",
    "T34n1723_004:0723a06_0": "經「鈍根樂小法(至)為是說涅槃」。",
    "T34n1723_004:0723a06_1": "贊曰：此一頌半頌前標中隨宜所說意趣難解，略由五義：一鈍根難悟，二樂小怖大，三耽生死不怖出世，四逢緣不修，五現眾苦迫。",
    "T34n1723_004:0723a09_2": "由此五義為說涅槃，以鈍根故著於生死，雖逢諸佛往日已化，不行大乘深妙之道，由行惡故退還受苦，由勸離苦故初為說二乘涅槃，故〈信解品〉最初逢佛退流生死，後化二乘，正與此同。",
    "T34n1723_004:0723a15_0": "經「我設是方便(至)當得成佛道」。",
    "T34n1723_004:0723a15_1": "贊曰：下第二段有七頌半，第四令住，中分四：一頌標，一頌釋，半會，一頌勸住。",
    "T34n1723_004:0723a17_2": "此初也，初設二權，為令究竟入於佛慧住一乘故。",
    "T34n1723_004:0723a19_0": "經「所以未曾說(至)決定說大乘」。",
    "T34n1723_004:0723a19_1": "贊曰：此釋前標，會於已前，汝根未熟未悟大乘不堪為說，汝今根熟正是其時，故為說也。",
    "T34n1723_004:0723a21_2": "同〈化城品〉云「諸比丘！",
    "T34n1723_004:0723a22_3": "若如來自知涅槃時到，眾又清淨信解堅固、了達空法深入禪定，便集諸菩薩及聲聞眾為說是經，世間無有二乘而得滅度，唯一佛乘得滅度耳」。",
    "T34n1723_004:0723a26_0": "經「我此九部法(至)以故說是經」。",
    "T34n1723_004:0723a26_1": "贊曰：下四頌半會，中分三：一頌顯小法非真說為大本，一頌半顯大法勝妙為勝人說，二頌結成勝妙人法勸捨非妙人法。",
    "T34n1723_004:0723a29_2": "此初也。",
    "T34n1723_004:0723a29_3": "隨順初機說此九部，為入大本非究竟也，故應住大。",
    "T34n1723_004:0723b03_0": "經「有佛子心淨(至)說是大乘經」。",
    "T34n1723_004:0723b03_1": "贊曰：顯大法勝妙為勝人說，勸捨劣法勿成惡人，頓悟漸悟一切菩薩皆名佛子。",
    "T34n1723_004:0723b05_2": "此有五德：一心淨，專求大乘佛之智慧非樂下劣，除二障故。",
    "T34n1723_004:0723b07_3": "二柔軟下心耐勞倦，堪能作大業，精勤不息故。",
    "T34n1723_004:0723b08_4": "三利根，性多拔苦樂與他樂，一切均平聞法速入。",
    "T34n1723_004:0723b09_5": "四無量，諸佛所久遇良緣恒自磨瑩。",
    "T34n1723_004:0723b10_6": "五而行深妙道，齊修福慧寶規真覺。",
    "T34n1723_004:0723b11_7": "《發菩提心經》說具十種法堪發菩提心：一親近善友，二供養諸佛，三修習善根，四志求勝法，五心常柔和，六遭苦能忍，七慈悲淳厚，八深心平等，九愛樂大乘，十求佛智慧。",
    "T34n1723_004:0723b15_8": "皆此五攝，心淨攝二句：愛樂大乘，求佛智慧；柔軟攝二句：心常柔和，遭苦能忍；利根攝二句：慈悲淳厚，深心平等；無量佛所攝二句：親近善友，供養諸佛；行深妙通攝二句：修習善根，志求勝法。",
    "T34n1723_004:0723b19_9": "有具此五德，成十法之子，方為說大乘令其發趣。",
    "T34n1723_004:0723b22_0": "經「我記如是人(至)故為說大乘」。",
    "T34n1723_004:0723b22_1": "贊曰：結成勝妙二勸捨非妙二，記五德人來世成佛，以深心念佛脩持淨戒故。",
    "T34n1723_004:0723b24_2": "念佛有二：一語念，二心念。",
    "T34n1723_004:0723b25_3": "或心緣事佛，願救希成，智念理身，求證滅障；定慧既爾，又持淨戒，三學既成故為之記。",
    "T34n1723_004:0723b27_4": "此等聞得佛，順心故歡喜，佛既知心，故為說大。",
    "T34n1723_004:0723b29_0": "經「聲聞若菩薩(至)皆成佛無疑」。",
    "T34n1723_004:0723b29_1": "贊曰：此勸住也。",
    "T34n1723_004:0723c01_2": "讚法聞益勸住大乘。",
    "T34n1723_004:0723c02_0": "經「十方佛土中(至)引導於眾生」。",
    "T34n1723_004:0723c02_1": "贊曰：此第三段，一頌半頌第六遮。",
    "T34n1723_004:0723c03_2": "「無二」者，無第二獨覺乘。",
    "T34n1723_004:0723c04_0": "「無三」者，無第三聲聞乘。",
    "T34n1723_004:0723c04_1": "從勝向劣佛乘為初，此據真理無二極乘，除方便說，方便說中可有三故，以假三名引導生故。",
    "T34n1723_004:0723c06_2": "用假羊鹿之名引生出於火宅，非有實二以度眾生。",
    "T34n1723_004:0723c08_3": "此說二乘涅槃菩提俱無實體，並稱假名，然涅槃可證而縛除，種智不成以無覺，故化城入之以息苦，羊鹿有名而不登。",
    "T34n1723_004:0723c11_0": "問：三事稱大般，但得解脫言入城，二空智名牛，但得生智上羊鹿。",
    "T34n1723_004:0723c12_1": "答：解脫諸苦息，方名入化城，種智二乘無，故不上羊鹿。",
    "T34n1723_004:0723c13_2": "又解脫二乘同息苦，彼亦分得與入名，真智種類獨佛圓，雖亦分得不名上，理實無別。",
    "T34n1723_004:0723c15_3": "又惑障因果彼皆除，解脫化城稱暫入，智障因果彼不滅，二車種智不言登。",
    "T34n1723_004:0723c18_0": "經「說佛智慧故(至)濟度於眾生」。",
    "T34n1723_004:0723c18_1": "贊曰：下第四段有十八頌半，頌第三依何等義，中有二：一頌半頌標一大事，十七頌頌開示悟入。",
    "T34n1723_004:0723c21_2": "此初也。",
    "T34n1723_004:0723c21_3": "佛之智慧如前所說，合有五種，今此多說佛果二法，菩提、涅槃，智性、慧用合多智慧，或唯真智不取真如。",
    "T34n1723_004:0723c23_4": "佛出世者為顯此一令生欣趣，唯此一實，究竟極果勝妙無上，餘之二乘體非真極究竟勝妙，故經下文以前五度校量此經，不說般若故，終不以小乘濟生。",
    "T34n1723_004:0723c27_5": "或此一事多說智性，《涅槃經》中師子吼說，佛性即空，空即智慧，由此智性亦名智慧。",
    "T34n1723_004:0723c29_6": "今此多取初解為正，二乘無故。",
    "T34n1723_004:0724a01_7": "既言餘二則非是真，故知不是破三會三以歸於一。",
    "T34n1723_004:0724a03_0": "經「佛自住大乘(至)以此度眾生」。",
    "T34n1723_004:0724a03_1": "贊曰：下十七頌頌開示悟入，中分四：一頌開，五頌悟，一頌入，十頌示。",
    "T34n1723_004:0724a05_2": "此初也。",
    "T34n1723_004:0724a05_3": "大乘合取真理、正智，假者佛身恒安處此涅槃菩提名住，住即依止安處之義，所得唯是法身真理。",
    "T34n1723_004:0724a07_4": "或大乘者唯取真理，正智證會名之為住，以此法身萬德具足真德性故，故佛報身如其所證法身真理，還以無量定慧莊嚴，定即福也、慧即智也，攝持一切有為德盡。",
    "T34n1723_004:0724a11_5": "內冥真理，涅槃已滿，真智遂生，具福慧嚴，菩提復滿；自德既圓，故以二法開於眾生名之為度，顯二體性是無上故令生欣樂。",
    "T34n1723_004:0724a15_0": "經「自證無上道(至)此事為不可」。",
    "T34n1723_004:0724a15_1": "贊曰：下有五頌悟中有三：一頌半顯平等，二頌半顯勝德，一頌令悟。",
    "T34n1723_004:0724a17_2": "此初也。",
    "T34n1723_004:0724a17_3": "「無上道」者正智勝故，「無上大乘」者真理勝故。",
    "T34n1723_004:0724a18_4": "一「無上」言貫通二處，二皆平等，無能所取，無有自他物我異故。",
    "T34n1723_004:0724a20_5": "又「大乘」者即無上道，運用勝故，佛既證此平等理智，何有自他物我二別？",
    "T34n1723_004:0724a21_6": "內智若不平等自取大乘，外智不平等令他取小，則墮慳法，貪求名利惑既未盡，何名證得正覺大乘廣運一切？",
    "T34n1723_004:0724a24_7": "此為不可。",
    "T34n1723_004:0724a26_0": "經「若人信歸佛(至)而獨無所畏」。",
    "T34n1723_004:0724a26_1": "贊曰：下二頌半顯勝德，有二：初一頌半顯內離染無所畏德，後一頌顯外莊嚴說實法德。",
    "T34n1723_004:0724a28_2": "此初也。",
    "T34n1723_004:0724a29_0": "「若人信佛」初發心也。",
    "T34n1723_004:0724a29_1": "「歸佛」者後脩正行，如來不為欺陵輕賤而不授大純化以小，亦不誑逗，初許與大後不與之。",
    "T34n1723_004:0724b02_2": "所以者何？",
    "T34n1723_004:0724b03_0": "以佛亦無貪惜大乘誑而不與，亦無嫉妬畏彼證大而欺網之，由斷一切法中惡故。",
    "T34n1723_004:0724b05_1": "惡者煩惱、業、苦，生死惡法已永斷故。",
    "T34n1723_004:0724b06_0": "既無如上所說諸事，正智圓滿，故於十方都無所畏，作師子吼，我是一切智者、一切見者、平等化者。",
    "T34n1723_004:0724b08_1": "若有上事，惡既未盡智果未圓，如何於十方能作無畏吼？",
    "T34n1723_004:0724b09_2": "故俗中云父聞子健恨不殺身，自外何悋，故無貪嫉。",
    "T34n1723_004:0724b12_0": "經「我以相莊嚴身(至)為說實相印」。",
    "T34n1723_004:0724b12_1": "贊曰：顯外莊嚴說實法德，形骸相好端嚴其身，身光智光復能朗，照器及眾生二種世間，由此眾人皆尊敬我，名世間解。",
    "T34n1723_004:0724b15_2": "若內有染外無此相，外現此相明內無染，故我今者說實相印。",
    "T34n1723_004:0724b17_3": "實相印者，謂即二空大乘之理，以此理印印大教故。",
    "T34n1723_004:0724b18_4": "大教決定勝實非權，如小乘中說三法印印定教法。",
    "T34n1723_004:0724b20_0": "經「舍利弗當知(至)如我等無異」。",
    "T34n1723_004:0724b20_1": "贊曰：此一頌令悟，汝應如我悟先所不知大乘真智。",
    "T34n1723_004:0724b21_2": "我昔立誓願，令一切眾生與我無異，願令悟故。",
    "T34n1723_004:0724b23_3": "願以信、欲、勝解為性。",
    "T34n1723_004:0724b24_0": "經「如我昔所願(至)皆令入佛道」。",
    "T34n1723_004:0724b24_1": "贊曰：此一頌令入，今者果滿遂昔願心，故化眾生入於佛道。",
    "T34n1723_004:0724b26_2": "道者因義，令入八地或初地上不退轉位，佛之因故。",
    "T34n1723_004:0724b28_0": "經「若我遇眾生(至)迷惑不受教」。",
    "T34n1723_004:0724b28_1": "贊曰：下有十頌頌示，有二：初八頌示初不同，後二頌示後還同。",
    "T34n1723_004:0724c01_2": "初中復三：一頌示不同意，六頌示不同相，一頌結不同。",
    "T34n1723_004:0724c02_3": "此初也。",
    "T34n1723_004:0724c02_4": "若教眾生盡以大乘，智者可爾；無智愚人錯學亂行，心迷不信，疑惑誹謗，便返增惡，不能領受，亦如覆[木*盃]水於坳塘致[木*盃]即膠故，由此返增愚人之咎，故不純以大乘教化。",
    "T34n1723_004:0724c08_0": "經「我知此眾生(至)癡愛故生惱」。",
    "T34n1723_004:0724c08_1": "贊曰：下有六頌示不同相，中分二：初一頌標無善有惡故不同，後五頌釋有惡無善故不同。",
    "T34n1723_004:0724c10_2": "此初也。",
    "T34n1723_004:0724c11_3": "未曾脩善本，即是出世方便善根，無始雖起多分暗劣，唯生得善無無漏因，由著五境堅執不捨，以此為緣癡便發業、愛便潤生。",
    "T34n1723_004:0724c14_4": "故諸生死生老死支一切苦惱苦樹增長，由無出世方便善本，有癡愛二以為其因，著五欲境不肯捨故，發業無明多由迷內發，潤生貪愛多緣五欲生，今據欲界無明發業通言著欲，說重處故。",
    "T34n1723_004:0724c19_0": "經「以諸欲因緣(至)世世常增長」。",
    "T34n1723_004:0724c19_1": "贊曰：下五頌釋有惡無善故不同，中有二：初四頌有惡故不同，後一頌無善故不同。",
    "T34n1723_004:0724c21_2": "初中復二：初一頌半由處俗塵五欲沈沒故不同，後二頌半求邪出離錯行亂學故不同。",
    "T34n1723_004:0724c23_3": "此初。",
    "T34n1723_004:0724c23_4": "由諸欲故純起不善業墜墮惡趣，由雜業故輪迴六趣備受諸苦，四生生長皆有業故，三苦八苦五苦迫故，偏指一生現苦為論，故言受胎之微形，世世常增長。",
    "T34n1723_004:0724c27_5": "微者劣也。",
    "T34n1723_004:0724c27_6": "胎謂胎藏，不淨纏裹可厭可惡，微劣生故。",
    "T34n1723_004:0724c29_0": "《瑜伽論》說初受生者本居中有，中有極長七日命終，極多不過七七日住，造惡業者中有如黑羺光或陰暗夜，造善業者如白衣光或晴明夜，隨當生相所住無礙，見已同類及當生處，造惡業者眼視不淨伏面行，往天趣者向上仰面，往人趣者傍面而行，若造不律儀生地獄中見昔同類，喜樂馳趣遂被拘礙，純苦鬼界傍生亦爾。",
    "T34n1723_004:0725a08_1": "若餘雜業，隨業善惡何處生長，於其父母隨男隨女生憂生喜以潤當生，攬父母之遺體，迷醉之時便被拘礙。",
    "T34n1723_004:0725a10_2": "一七日內名羯剌藍，此云雜穢，父母不淨共和名雜，深可厭惡名穢，若已結凝箭內稀故。",
    "T34n1723_004:0725a12_3": "二七日內名頞部曇，此云疱，猶如豌豆瘡疱之形，表裏如酪未至肉故。",
    "T34n1723_004:0725a14_4": "三七日內名閉尸，此云凝結，猶如就血稍凝結故，西域呼就血云閉尸，若已成肉仍極柔軟。",
    "T34n1723_004:0725a16_5": "四七日內名健南，此云凝厚，漸凝厚故，若已堅厚稍堪摩觸。",
    "T34n1723_004:0725a18_6": "五七日內名鉢羅賖佉，此云形位，猶如埿團，五分相連一身四支，內風向外擊生根形差別相故，即前肉團增長支分相現。",
    "T34n1723_004:0725a21_0": "六七日內名髮毛爪位，髮毛生故。",
    "T34n1723_004:0725a21_1": "七七日內名具根位，五根圓滿明盛顯故。",
    "T34n1723_004:0725a22_2": "至此初復方釣三月，種種成就，若不增減。",
    "T34n1723_004:0725a23_3": "如是合經三十八七日，在腹圓滿，更經四日，頭趣向下，雙足向上，胎衣遂裂，逼趣產門，種種眾苦于時迫迮，或由先業母食灰鹽，子髮毛稀尠；或由先業母食煖熱，子黑黯色，或赤色生；或由先業母食冷食或近寒室，子多頑白；母習婬欲，子多疥癩癬病等生；母多跳躑威儀不憗，子支缺減繚戾不安。",
    "T34n1723_004:0725b01_4": "男居右脇倚腹向脊，女居左脇倚脊向腹，隨於父母生愛染故，初既攬父母不淨以為身，後以母之不淨以資長，現緣既爾故業不善，百惡所感三十六物不淨為體，如是惡身不可愛樂，輪轉不窮名世世增長。",
    "T34n1723_004:0725b07_0": "經「薄德少福人(至)諂曲心不實」。",
    "T34n1723_004:0725b07_1": "贊曰：此二頌半求邪出離錯行亂學故不同。",
    "T34n1723_004:0725b08_2": "初一頌半明起身邊邪見成六十二見，後之一頌因起見戒取所餘惑生。",
    "T34n1723_004:0725b10_3": "或初一頌總明起五見，後一頌半別明起五見。",
    "T34n1723_004:0725b11_4": "彼諸眾生無始已來，薄德少福故為苦所迫，雖祈出要不悟邪正，錯入外道不正見中，錯行錯學名為邪見，五見皆邪，此依後科非要撥無方名邪見。",
    "T34n1723_004:0725b15_5": "邪見煩惱拘礙眾生，難可出離不能解脫，名為稠林，此為總見，後方別顯。",
    "T34n1723_004:0725b17_6": "「若有若無」等者，此有二解，依後科者，五見之中四見為有，皆執有故；邪見為無，多撥無故，「等」言顯示種種煩惱。",
    "T34n1723_004:0725b19_7": "若依初科，「邪見稠林」者撥無邪見。",
    "T34n1723_004:0725b20_8": "「若有」者，執我後身為有，常見也；「若無」者，執我後身為無，斷見也。",
    "T34n1723_004:0725b21_9": "此二為邊見，等取身見、見取、戒取，由六十二見以邪見、邊見二為自體，故別舉之。",
    "T34n1723_004:0725b23_10": "以餘二見而為眷屬，依於身見以為根本，如六十二見章廣述。",
    "T34n1723_004:0725b25_11": "云何六十二見，頌曰：「二四八十劫，　見生死遍常，　梵餘大種心，　戲憤恚一分，　有色有邊等，　各死生想地，　一種小無量，　純樂等有想，　即有色邊等，　生無想俱非，　人欲天色界，　四無色斷滅，　從無想天沒，　尋伺計無因，　憶上下傍俱，　壞劫有邊等，　怖無知行諂，　懷怖戇矯亂，　人欲天欲樂，　四靜慮涅槃。」",
    "T34n1723_004:0725c03_12": "此諸見中幾前際過去攝、幾後際未來攝，幾現在通二際中攝？",
    "T34n1723_004:0725c05_13": "遍一分，無因，邊矯亂前際，所餘四十四，皆後際見攝。",
    "T34n1723_004:0725c06_14": "　此六十二經論俱言邪見、邊見二見所攝，　誰幾見攝遍、一分各四，有想成十六，無俱非各八，七斷皆邊見。",
    "T34n1723_004:0725c08_15": "即彼二無因、邊邪、亂各四，五現涅槃論，皆邪見所攝。",
    "T34n1723_004:0725c10_16": "由執神我起我見已，便起如是六十二見，後起見取，執見等法為勝為因；又起戒取，執戒等法為因為勝。",
    "T34n1723_004:0725c12_17": "著此妄法曾不肯捨，我慢自恃矜誇自高而陵薎他，互於所師諂曲相讚矯求名利，心何曾實？",
    "T34n1723_004:0725c14_18": "以具如是，耽欲著邪故不堪任即化大法。",
    "T34n1723_004:0725c16_0": "經「於千萬億劫(至)如是人難度」。",
    "T34n1723_004:0725c16_1": "贊曰：此一頌無善故不同。",
    "T34n1723_004:0725c17_2": "善人皆修四親近行：一親近善友，二聽聞正法，三如理思惟，四如說修行。",
    "T34n1723_004:0725c19_3": "此等惡人千萬億劫不聞佛名，何得親近一切善友？",
    "T34n1723_004:0725c20_4": "既不見佛亦不聞法，既無聞慧入法初因，思惟脩習理不可得故。",
    "T34n1723_004:0725c21_5": "如是人甚為難度，如何初首即教大乘？",
    "T34n1723_004:0725c23_0": "經「是故舍利弗(至)示之以涅槃」。",
    "T34n1723_004:0725c23_1": "贊曰：此結不同。",
    "T34n1723_004:0725c24_2": "由如此故為設方便，初示涅槃且令苦息。",
    "T34n1723_004:0725c26_0": "經「我雖說涅槃(至)開示三乘法」。",
    "T34n1723_004:0725c26_1": "贊曰：上顯初不同，此二頌示後令同。",
    "T34n1723_004:0725c27_2": "勸捨解脫身取佛法身，所說二乘涅槃猶如化城，是非真滅；法從無始性常寂故，即是自性清淨涅槃，性離言法非今新有，如寶所者乃是真滅。",
    "T34n1723_004:0726a02_3": "真滅既爾，故行道已來世證此法本性滅，得成佛道，我本智慧巧用方便，初開二權後示一實，總名開示三乘之法。",
    "T34n1723_004:0726a04_4": "◎法華經玄贊卷第四(本)保安三年七月二十九日以興福寺圓如房本移點已了，法隆寺僧覺印為令法久住為也。",
    "T34n1723_004:0726a11_0": "妙法蓮華經玄贊卷第四(末)",
    "T34n1723_004:0726a13_0": "沙門基撰",
    "T34n1723_004:0726a14_0": "◎經「一切諸世尊(至)唯一無二乘」。",
    "T34n1723_004:0726a14_1": "贊曰：下第五段七十頌半，頌第五依法，有三：初一頌半頌十方佛法，次三十八頌半頌三世佛法，後三十頌半頌我亦如是。",
    "T34n1723_004:0726a17_2": "此初也。",
    "T34n1723_004:0726a17_3": "既唯一無二乘，云何破三以歸一？",
    "T34n1723_004:0726a19_0": "經「過去無數劫(至)其數不可量」。",
    "T34n1723_004:0726a19_1": "贊曰：下三十八頌半頌三世，中分三：初二十七頌半頌過去，次六頌半頌未來，後四頌半頌現在。",
    "T34n1723_004:0726a22_0": "初中有二：初四頌半頌佛說法初權後實，後二十三頌頌眾生聞法皆究竟得一切種智。",
    "T34n1723_004:0726a24_0": "初中有四：一頌佛多，一頌開權，一頌顯實，一頌半釋開權顯實之意。",
    "T34n1723_004:0726a25_1": "此初也。",
    "T34n1723_004:0726a26_0": "經「如是諸世尊(至)演說諸法相」。",
    "T34n1723_004:0726a26_1": "贊曰：明初開權。",
    "T34n1723_004:0726a28_0": "經「是諸世尊等(至)令入於佛道」。",
    "T34n1723_004:0726a28_1": "贊曰：明後顯實。",
    "T34n1723_004:0726b01_0": "經「又諸大聖主(至)助顯第一義」。",
    "T34n1723_004:0726b01_1": "贊曰：釋開權顯實之義。",
    "T34n1723_004:0726b02_2": "知諸眾生未能頓學一乘教故，識其根、欲故，初以權方便助顯一乘，後令入實。",
    "T34n1723_004:0726b04_3": "又菩薩根性有二：一不定性，二定性。",
    "T34n1723_004:0726b05_4": "為不定性初權後實，顯暢一乘，前二頌是；為定性者說頓教一乘，此文是也。",
    "T34n1723_004:0726b06_5": "謂知眾生心性頓欲故，以異方便不從權取實顯助一乘，一乘者第一義諦真如等是。",
    "T34n1723_004:0726b08_6": "初三後一是權實之方便，頓說一乘故名異方便。",
    "T34n1723_004:0726b11_0": "經「若有眾生類(至)皆已成佛道」。",
    "T34n1723_004:0726b11_1": "贊曰：下二十三頌頌眾生聞法究竟皆得一切種智，為三：初二頌佛在，次二十頌滅後，後一頌結。",
    "T34n1723_004:0726b14_0": "此初也。",
    "T34n1723_004:0726b14_1": "逢佛、聞法、修行六度四攝無量等，名種種福德，修佛之因菩薩行故，皆已成道。",
    "T34n1723_004:0726b17_0": "經「諸佛滅度已(至)皆已成佛道」。",
    "T34n1723_004:0726b17_1": "贊曰：下二十頌頌佛滅後，分五：一頌慈心，四頌半造塔，六頌半造像，七頌供養，一頌稱佛。",
    "T34n1723_004:0726b19_2": "此初也。",
    "T34n1723_004:0726b19_3": "有善剛強非菩薩，心柔軟非善亦非菩薩，要善而耎方菩薩心，順理益物極柔和故。",
    "T34n1723_004:0726b21_4": "「已成佛道」，植佛因故。",
    "T34n1723_004:0726b22_5": "後文且據佛滅之行，後難作故，是別行故；非是佛在作此諸行，而非佛因，在易修故。",
    "T34n1723_004:0726b24_6": "准上六度佛滅後行，是總行故亦成佛道。",
    "T34n1723_004:0726b26_0": "經「諸佛滅度已(至)莊校於諸塔」。",
    "T34n1723_004:0726b26_1": "贊曰：下四頌半造塔成佛，分二：初四頌明造塔，後半頌結。",
    "T34n1723_004:0726b28_2": "初文有三，初二頌造塔數多八珍嚴瑩，次一頌九物為塔，後一頌下至戲笑劣物為塔。",
    "T34n1723_004:0726c01_3": "此初也。",
    "T34n1723_004:0726c01_4": "《佛地論》數七寶無玫瑰，仍琉璃與珠別，珠謂赤真珠。",
    "T34n1723_004:0726c02_5": "今此若以琉璃為珠即為七寶，不爾故八，琉璃與珠別故。",
    "T34n1723_004:0726c03_6": "頗梨多白紅色，車渠青白間色，馬腦有多色，或純白、或純青黃、或眾色間，玫瑰赤色。",
    "T34n1723_004:0726c05_7": "《說文》「火齊珠也」。",
    "T34n1723_004:0726c06_8": "一曰石之美好曰玫、圓好曰瑰，餘者可知。",
    "T34n1723_004:0726c07_9": "《增一阿含經》中佛告諸比丘：我今當說四梵之福：一若有信心善男子等未曾起塔處能起於塔，二補持故寺，三和合聖眾，四佛初成道諸天人等請轉法輪，是名四梵之福。",
    "T34n1723_004:0726c11_10": "比丘白佛：梵福多少？",
    "T34n1723_004:0726c11_11": "佛言：四天下及六欲天所有福德，猶不如一梵王之福，故勸造塔當得菩提。",
    "T34n1723_004:0726c14_0": "經「或有起石廟(至)磚瓦埿土等」。",
    "T34n1723_004:0726c14_1": "贊曰：此一頌九物為塔。",
    "T34n1723_004:0726c15_2": "「石廟」者石佛堂，古云支提，今云制多，翻為靈廟，應作廟字，廟貌也。",
    "T34n1723_004:0726c17_0": "《白虎通》、《玉篇》「云先祖尊貌所在，故謂之廟。」",
    "T34n1723_004:0726c18_0": "「木櫁」者，《字林》「香木」，《切韻》作「榓」，《玉篇》作「櫁」，其樹似槐而香極大，伐之五年始用，若取其香皆預研，久乃香出。",
    "T34n1723_004:0726c21_0": "經「若於曠野中(至)皆已成佛道」。",
    "T34n1723_004:0726c21_1": "贊曰：初一頌下至戲咲劣物為塔，後半頌結之。",
    "T34n1723_004:0726c22_2": "論云「聚沙為佛塔已成佛道者，謂發菩提心行菩薩行者，所作善根能證菩提，非諸凡夫及決定種姓聲聞、未發菩提心者之所能得故，如是乃至上文及下小低頭等亦如是。」",
    "T34n1723_004:0726c28_0": "經「若人為佛故(至)皆已成佛道」。",
    "T34n1723_004:0726c28_1": "贊曰：下六頌半明造像，中有二：初五頌造，後一頌半結。",
    "T34n1723_004:0727a01_0": "初中分四：一頌刻彫，二頌十物嚴飾，一頌綵畫，一頌戲作。",
    "T34n1723_004:0727a02_1": "此初也。",
    "T34n1723_004:0727a02_2": "明作佛像非作餘像，故言為佛；為求作佛、為思敬佛，故名為佛。",
    "T34n1723_004:0727a04_3": "又說為佛而作諸像，為莊嚴佛故名為佛。",
    "T34n1723_004:0727a05_4": "《造像功德經》說：「造像得十一種果：一世世所生眼目淨潔面目端正，二生處無惡，三常生貴家，四身體姝好紫磨金色，五常豐珍翫，六生賢善家，七後生為王王中最勝，八金輪化王，九後生梵天壽命一劫，十不隨惡道，十一後生之中還重三寶、喜持妙物復造功德」，一之梵福多四天下大海十倍。",
    "T34n1723_004:0727a13_0": "經「或以七寶成(至)皆已成佛道」。",
    "T34n1723_004:0727a13_1": "贊曰：此二頌十物嚴飾作像。",
    "T34n1723_004:0727a14_2": "《切韻》「鈆即錫也」。",
    "T34n1723_004:0727a14_3": "有云「錫，銀、鈆之間」，《玉篇》「青金也」。",
    "T34n1723_004:0727a16_0": "經「綵畫作佛像(至)皆已成佛道」。",
    "T34n1723_004:0727a16_1": "贊曰：此頌畫佛。",
    "T34n1723_004:0727a18_0": "經「乃至童子戲(至)而畫作佛像」。",
    "T34n1723_004:0727a18_1": "贊曰：此頌戲作。",
    "T34n1723_004:0727a20_0": "經「如是諸人等(至)度脫無量眾」。",
    "T34n1723_004:0727a20_1": "贊曰：此結也。",
    "T34n1723_004:0727a21_2": "「具足大悲心」者，凡所作善，必帶悲心方成到彼岸，故成佛道。",
    "T34n1723_004:0727a23_0": "經「若人於塔廟(至)敬心而供養」。",
    "T34n1723_004:0727a23_1": "贊曰：下有七頌明供養，有二：初五頌半明供養，後一頌半結成。",
    "T34n1723_004:0727a25_2": "初中有五：一頌四物供養，一頌半音樂供養，一頌歌唄供養，一頌華供養，一頌身業行敬供養。",
    "T34n1723_004:0727a27_3": "此初也。",
    "T34n1723_004:0727a27_4": "《發菩提心經》云：「若以華施，得七覺華故；以香施，得五分法身香故；以幡施，得陀羅尼轉眾惡故；以蓋施，獲四無量覆眾生故。」",
    "T34n1723_004:0727b01_5": "《業報差別經》說各得十德。",
    "T34n1723_004:0727b03_0": "經「若使人作樂(至)盡持以供養」。",
    "T34n1723_004:0727b03_1": "贊曰：此以音樂供養。",
    "T34n1723_004:0727b04_2": "「樂」音五覺反，以生樂故，亦慮各反，黃帝世伶倫作樂，《說文》「五聲八音之總名」，《禮記》「干戚羽毛謂之樂」。",
    "T34n1723_004:0727b06_3": "鄭玄云「八音克諧謂之樂。」",
    "T34n1723_004:0727b07_4": "「鼓」動也鳴也，凡出音曰鼓，今木有皮動之即鳴。",
    "T34n1723_004:0727b08_5": "「角」者曲形而似角。",
    "T34n1723_004:0727b08_6": "「貝」者螺也，《涅槃經》吹貝知時。",
    "T34n1723_004:0727b09_7": "「簫」管也，《玉篇》「編小管所吹」，又箾也。",
    "T34n1723_004:0727b10_8": "「笛」七孔籥，俗名直，《玉篇》「五孔竹笛，羌笛三孔」。",
    "T34n1723_004:0727b11_9": "「琴」禁也，君子守正自禁，神農所作。",
    "T34n1723_004:0727b12_10": "箜篌、琵琶相可知矣。",
    "T34n1723_004:0727b12_11": "「鐃」如鈴而大，《玉篇》「小鉦也」。",
    "T34n1723_004:0727b13_12": "軍法十長執鐃，五人為伍，五伍二十五人為兩，兩司馬執鐸。",
    "T34n1723_004:0727b14_13": "銅拔兩扇相擊出聲，有作「鈸」無所從，或為「跋」字。",
    "T34n1723_004:0727b15_14": "《發菩提心經》云：「音樂、女色不以施人，亂眾生故」，此供養佛故不相違，如金藏中音樂供養事。",
    "T34n1723_004:0727b19_0": "經「或以歡喜心(至)皆已成佛道」。",
    "T34n1723_004:0727b19_1": "贊曰：此以歌唄供養，當得大士梵音聲故。",
    "T34n1723_004:0727b20_2": "梵云婆陟，此言讚歎，「唄匿」訛也。",
    "T34n1723_004:0727b21_3": "陳思登漁山聞巖岫誦經，清婉遒亮遠谷流響，遂擬其聲而製梵唄，故今俗中謂之漁梵，冥合西域三契七聲聞俱胝耳等所作也。",
    "T34n1723_004:0727b25_0": "經「若人散亂心(至)漸見無數佛」。",
    "T34n1723_004:0727b25_1": "贊曰：此以華供養。",
    "T34n1723_004:0727b26_2": "與前四事中華施何別？",
    "T34n1723_004:0727b26_3": "彼專善心，此以散心，故不相違。",
    "T34n1723_004:0727b27_4": "略言供養畫像，供養餘像亦得。",
    "T34n1723_004:0727b29_0": "經「或有人禮拜(至)或復小低頭」。",
    "T34n1723_004:0727b29_1": "贊曰：此明身業行敬供養。",
    "T34n1723_004:0727c01_2": "上歌唄是語業也。",
    "T34n1723_004:0727c01_3": "其能發心即是意業，自餘皆是外財供養、三業行供養。",
    "T34n1723_004:0727c04_0": "經「以此供養像(至)如薪盡火滅」。",
    "T34n1723_004:0727c04_1": "贊曰：結成供養。",
    "T34n1723_004:0727c06_0": "經「若人散亂心(至)皆已成佛道」。",
    "T34n1723_004:0727c06_1": "贊曰：此稱佛作佛，且舉一稱尚得作佛，何況多稱？",
    "T34n1723_004:0727c08_0": "如《藥王藥上經》云「我常稱五十三佛名故，今得作佛」，即其事也。",
    "T34n1723_004:0727c10_0": "經「於諸過去佛(至)皆已成佛道」。",
    "T34n1723_004:0727c10_1": "贊曰：頌眾生聞法得種智中，此為第三結成佛道。",
    "T34n1723_004:0727c12_0": "經「未來諸世尊(至)亦方便說法」。",
    "T34n1723_004:0727c12_1": "贊曰：下六頌半頌未來法，中分二：初三頌半標同今說實，後三頌重釋前義。",
    "T34n1723_004:0727c14_2": "初中有三：一頌標同初方便，一頌半標後成說實，一頌釋前所由。",
    "T34n1723_004:0727c16_3": "此初也。",
    "T34n1723_004:0727c17_0": "經「一切諸如來(至)無一不成佛」。",
    "T34n1723_004:0727c17_1": "贊曰：此頌標後成說實，令聞法者皆得作佛，佛及眾生二俱合說。",
    "T34n1723_004:0727c20_0": "經「諸佛本誓願(至)亦同得此道」。",
    "T34n1723_004:0727c20_1": "贊曰：釋前所由，由本願故。",
    "T34n1723_004:0727c22_0": "經「未來世諸佛(至)其實為一乘」。",
    "T34n1723_004:0727c22_1": "贊曰：下三頌重釋前義，有二：初一頌明初方便皆為一乘，後二頌明悟三性諸法歸趣所以如此。",
    "T34n1723_004:0727c25_2": "此初也。",
    "T34n1723_004:0727c26_0": "經「諸佛兩足尊(至)導師方便說」。",
    "T34n1723_004:0727c26_1": "贊曰：明悟三性諸法歸趣，所以初權後說一乘。",
    "T34n1723_004:0727c27_2": "真如妙理體性常住，佛能證知，遍計所執生法二我體性是無，佛證無我理故，亦知此無、是凡虛妄執。",
    "T34n1723_004:0728a01_3": "「佛種從緣起」者，無漏依他報佛種子，因緣所生從緣所起，因脩作故。",
    "T34n1723_004:0728a02_4": "由證真理斷能執心染分依他，知所執無，從於淨分依他因緣修佛種者為一乘故。",
    "T34n1723_004:0728a04_5": "何者一乘？",
    "T34n1723_004:0728a05_6": "重顯常法即圓成實，「法住法位」者，真如住在諸法之中，體性常有名為法住。",
    "T34n1723_004:0728a06_7": "法有染淨，離染得淨分位顯之，故名法位。",
    "T34n1723_004:0728a07_8": "相者體性，世間本體即是常住真如實性，一乘體也。",
    "T34n1723_004:0728a09_9": "於金剛座道場之中，知此諸法本體性已，於無名相法中，導師方便以名相說，一切法中略有二種：一空、二有。",
    "T34n1723_004:0728a11_10": "空無差別總立一性，名遍計所執有。",
    "T34n1723_004:0728a12_11": "法有差別，分之為二：一者常，二者無常。",
    "T34n1723_004:0728a13_12": "常者名圓成實性，無常者為依他起性。",
    "T34n1723_004:0728a14_13": "依他起性復分為二：一有漏，二無漏。",
    "T34n1723_004:0728a15_14": "有漏為依他起性，無漏為圓成實性。",
    "T34n1723_004:0728a16_15": "今依前門。",
    "T34n1723_004:0728a16_16": "無常為依他，依他有漏皆悉除斷，就中但取無漏無常淨分依他，究竟滿位成菩提故，故言佛種從緣起也。",
    "T34n1723_004:0728a18_17": "意顯能證常住法性真如無我理故，乃能了知二我為無，依於善友修習智慧，從緣起法菩提覺滿，為證一乘真如妙理，妙理即是法住法位世間常住相。",
    "T34n1723_004:0728a22_18": "大般涅槃於道場中既證知已。",
    "T34n1723_004:0728a23_19": "今為眾生方便說之令欣趣證，今此依他即菩提、圓成即涅槃合成一乘，圓成勝故獨名一乘。",
    "T34n1723_004:0728a25_20": "由斷有漏依他起性，遣遍計所執，證此二果。",
    "T34n1723_004:0728a26_21": "由了依他、所執性故，初說《阿含》次說《般若》，純有、空教名為方便。",
    "T34n1723_004:0728a28_22": "今三俱說，故名真實。",
    "T34n1723_004:0728a28_23": "三性之義如別章說。",
    "T34n1723_004:0728b01_0": "經「天人所供養(至)亦說如是法」。",
    "T34n1723_004:0728b01_1": "贊曰：下有四頌半頌現在，有三：初一頌半標，一頌開權顯實，二頌顯意。",
    "T34n1723_004:0728b03_2": "此初也。",
    "T34n1723_004:0728b04_0": "經「知第一寂滅(至)其實為一乘」。",
    "T34n1723_004:0728b04_1": "贊曰：此初開權，後還顯實。",
    "T34n1723_004:0728b06_0": "經「知眾生諸行(至)隨應方便說」。",
    "T34n1723_004:0728b06_1": "贊曰：此顯初權後實之意。",
    "T34n1723_004:0728b07_2": "「眾生諸行」者總句，心行相也。",
    "T34n1723_004:0728b08_0": "下是別句，或勝解也。",
    "T34n1723_004:0728b08_1": "「心所念」者，遍趣行也。",
    "T34n1723_004:0728b09_0": "「業力」者自業也。",
    "T34n1723_004:0728b09_1": "「欲力」謂勝解也。",
    "T34n1723_004:0728b09_2": "「性力」謂種種界也。",
    "T34n1723_004:0728b10_3": "「精進力」者謂處非處等。",
    "T34n1723_004:0728b10_4": "或精進等體即性力，以種性體即五根故，下一力字貫通上也。",
    "T34n1723_004:0728b12_5": "「根利鈍」者，根勝劣力也。",
    "T34n1723_004:0728b12_6": "佛有此智力，能知之故，所以初權後還真實。",
    "T34n1723_004:0728b13_7": "前未來佛由悟三性，此現在佛由知眾生，互相影顯，故初方便後說真實。",
    "T34n1723_004:0728b16_0": "經「今我亦如是(至)皆令得歡喜」。",
    "T34n1723_004:0728b16_1": "贊曰：下三十頌半頌我亦如是釋迦同，中分二：初二頌標，後二十八頌半廣釋。",
    "T34n1723_004:0728b18_2": "此初也。",
    "T34n1723_004:0728b18_3": "初頌今實，後頌昔權，皆令歡喜漸入道故。",
    "T34n1723_004:0728b20_0": "經「舍利弗當知(至)貧窮無福慧」。",
    "T34n1723_004:0728b20_1": "贊曰：下廣釋，分二：初二十一頌半頌初以三乘方便誘引，即長行云「知諸眾生有種種欲深心所著，隨其本性以種種因緣譬喻言辭方便力而為說法」；後有七頌頌今說真實，即長行云「如此皆為得一佛乘一切種智故」。",
    "T34n1723_004:0728b26_0": "即頌初權後實之義。",
    "T34n1723_004:0728b26_1": "就初文分四：初三頌半見生處危難，次三頌思救不可得，次十一頌半請念設權方，後三頌半正說三乘化。",
    "T34n1723_004:0728b29_2": "初中有二：一頌無善，二頌半有惡。",
    "T34n1723_004:0728b29_3": "此初也。",
    "T34n1723_004:0728c01_4": "《般若經》說佛有五眼：一肉眼，非脩定生，四大所造，或長養、或異熟，淨色為性。",
    "T34n1723_004:0728c02_5": "二天眼，斷於定障，修習所起，唯是長養，四大所造淨色為性。",
    "T34n1723_004:0728c04_6": "三法眼，觀事有慧。",
    "T34n1723_004:0728c04_7": "四慧眼，觀空理慧。",
    "T34n1723_004:0728c05_8": "五佛眼，因積而果圓，攬前四為體。",
    "T34n1723_004:0728c06_9": "龍樹解云「如四大河流至天池通名大海，如是四眼流至佛果通為佛眼。」",
    "T34n1723_004:0728c07_10": "初二體色，次二體智，後一通二。",
    "T34n1723_004:0728c08_11": "又言人等有肉眼，天等有天眼，二乘有慧眼，菩薩有法眼，佛有佛眼，由此說五。",
    "T34n1723_004:0728c10_12": "《瑜伽》十四說有三眼：一肉眼，能照顯露無障礙色；二天眼，能照隱顯有無障色；三慧眼，能照一切種若色非色。",
    "T34n1723_004:0728c13_13": "法眼體慧合慧為一，不同色眼境有隱顯，故略不論。",
    "T34n1723_004:0728c14_14": "佛眼即前四眼，或談因非果，故亦不說。",
    "T34n1723_004:0728c15_15": "《華嚴經》說十眼：一肉眼，見一切色；二天眼，見死此生彼；三慧眼，見諸眾生諸根差別；四法眼，見一切法第一義；五佛眼，見佛十力；六智眼，分別了知一切種法；七光明眼，見一切佛光明；八出生死眼，見涅槃法；九無礙眼，見一切法無有障礙；十普眼，謂見法界平等法門。",
    "T34n1723_004:0728c21_16": "十中第一是五中第一，見諸色故；此中第二是前第二；此中第三第五第六第七第九五眼是前法眼；此第四第八是前慧眼，見真諦故，或第四第八第九三眼是前慧眼，俱見理故；第十普眼是前佛眼，普見法界平等性故。",
    "T34n1723_004:0728c26_17": "「以佛眼觀」者，以五眼中佛眼觀也；十中佛眼不見眾生見十力故。",
    "T34n1723_004:0728c28_18": "六道眾生無始不修福智二因，未獲七種聖財及人天七法財，謂施、戒、忍、勤、定、慧、方便，故無福及慧。",
    "T34n1723_004:0729a02_0": "經「入生死險道(至)盲瞑無所見」。",
    "T34n1723_004:0729a02_1": "贊曰：下二頌半有惡，為二：初一頌半現苦沈溺煩惱增多，後一頌設求出要而行邪行。",
    "T34n1723_004:0729a04_2": "此初也。",
    "T34n1723_004:0729a04_3": "世間犛牛由自愛尾藏身護尾，人貪其尾遂殺其身；眾生亦爾，貪著五欲以自藏身，遂以貪愛而自弊敗，反自弊困墜墮惡道。",
    "T34n1723_004:0729a08_0": "有本云「自蔽」，蔽掩障也。",
    "T34n1723_004:0729a08_1": "如犛牛愛尾以弊其心遂致喪命；眾生亦爾，貪愛蔽心。",
    "T34n1723_004:0729a09_2": "犛牛，《說文》「西南夷長髭牛也」。",
    "T34n1723_004:0729a10_3": "有作「猫」字，人間捕鼠者，非此中義。",
    "T34n1723_004:0729a11_4": "有作「猫」、「[牛*苗]」，不知所從。",
    "T34n1723_004:0729a13_0": "經「不求大勢佛(至)以苦欲捨苦」。",
    "T34n1723_004:0729a13_1": "贊曰：設求出要而行邪行，佛有神通威勢及以智慧斷苦之法而不求趣，翻墮外道邪見網中，行諸身苦行以捨生死苦，此為未可，所以六年麻麥尚不證於菩提，坐臥荊棘何容得於道果？",
    "T34n1723_004:0729a18_2": "如狗逐塊，塊打轉多，豈同師子逐人非塊。",
    "T34n1723_004:0729a20_0": "經「為是眾生故而起大悲心」。",
    "T34n1723_004:0729a20_1": "贊曰：下三頌思救不可得，為三：初半頌思起因行，一頌得果已思，一頌半思救不可得。",
    "T34n1723_004:0729a22_2": "此初也。",
    "T34n1723_004:0729a23_3": "見諸眾生有此二緣遂起悲心，發心修行思惟將救。",
    "T34n1723_004:0729a25_0": "經「我始坐道場(至)思惟如是事」。",
    "T34n1723_004:0729a25_1": "贊曰：得果已思，佛成道已樹下經行，觀樹喜自道圓，經行思惟利物。",
    "T34n1723_004:0729a27_2": "又觀樹心凝妙理，經行想化群生。",
    "T34n1723_004:0729a28_3": "又觀樹想蔭四生，經行思施福慧。",
    "T34n1723_004:0729a29_4": "諸經說佛成道已後說法時節各各不同，此云三七日，《彌沙塞律》三昧七日，與《十地經》同，七日不說法，顯示自受法樂故，為令眾生增愛敬故。",
    "T34n1723_004:0729b03_5": "律及薩婆多傳過六七四十二日方說法，梵天來請，憍陳如等根方熟故。",
    "T34n1723_004:0729b05_6": "又有說云，夏安居後方度五人。",
    "T34n1723_004:0729b05_7": "《十二由經》成道後二年方度五人。",
    "T34n1723_004:0729b06_8": "《智度論》說五十箇七日不說法。",
    "T34n1723_004:0729b07_9": "此皆諸部宜見不同，未可和會。",
    "T34n1723_004:0729b08_10": "然今解者，大乘以《法華》為正，此說通行四諦法輪故三七日。",
    "T34n1723_004:0729b09_11": "若唯說大乘法輪，《十地》為正，第二七日說十地故。",
    "T34n1723_004:0729b11_0": "經「我所得智慧(至)云何而可度」。",
    "T34n1723_004:0729b11_1": "贊曰：思救不可得，有四因故：一法深難解，二根鈍難救，三著樂難捨，四癡盲難悟，云何可度？",
    "T34n1723_004:0729b15_0": "經「爾時諸梵王(至)請我轉法輪」。",
    "T34n1723_004:0729b15_1": "贊曰：下十一頌半請念設權方，中分四：初二頌諸天請說，次三頌示相思惟，次四頌半化遇良緣，後二頌念隨權誘。",
    "T34n1723_004:0729b18_2": "此初也。",
    "T34n1723_004:0729b18_3": "「大自在天」色界天也。",
    "T34n1723_004:0729b19_4": "今對三乘，法爾說法皆待請故。",
    "T34n1723_004:0729b19_5": "《智度論》云：「淨居天勸出家，四天王獻鉢，帝釋獻寶座，梵王請轉法輪，佛初不許，梵王說有三根，重請慇懃，佛方許之初說三乘。」",
    "T34n1723_004:0729b22_6": "《勝天王般若》云：「四天王等獻鉢，天帝釋獻座，佛為受之，各見獨為受之，皆發勝心。」",
    "T34n1723_004:0729b24_7": "然下大通智勝唯梵王請，此說通諸天者，彼舉勝類，非無餘天請彼佛也。",
    "T34n1723_004:0729b27_0": "經「我即自思惟(至)疾入於涅槃」。",
    "T34n1723_004:0729b27_1": "贊曰：下三頌示相思惟，有二：初二頌即說大乘，眾生有損；後一頌且說三乘，眾生有益。",
    "T34n1723_004:0729b29_2": "此初也。",
    "T34n1723_004:0729c01_0": "以諸眾生處俗現在苦中、出家妄行苦行，無暇頓能信大乘法，若為說者返生誹謗疑惑破壞，脫生不信却墮惡道。",
    "T34n1723_004:0729c03_1": "又在俗者沒苦故不信、外道出家者破法故不信，既有此損，寧不說法疾入涅槃，何得翻損諸眾生也。",
    "T34n1723_004:0729c06_2": "即同《智論》初不許也。",
    "T34n1723_004:0729c07_0": "經「尋念過去佛(至)亦應說三乘」。",
    "T34n1723_004:0729c07_1": "贊曰：且說三乘，眾生有益、同諸佛故。",
    "T34n1723_004:0729c08_2": "此同《智論》重請方許。",
    "T34n1723_004:0729c10_0": "經「作是思惟時(至)而用方便力」。",
    "T34n1723_004:0729c10_1": "贊曰：下有四頌半，化遇良緣，有三：初一頌半佛現讚揚，次半頌勸同諸佛，後二頌半引己為證後實初權。",
    "T34n1723_004:0729c13_2": "此初二也。",
    "T34n1723_004:0729c13_3": "十方佛現歎佛稱善，讚第一師得無上法，勸隨諸佛後實初權。",
    "T34n1723_004:0729c14_4": "釋迦能姓，牟尼寂號，今略言文如音訓說。",
    "T34n1723_004:0729c15_5": "法爾隨喜，皆云善哉！",
    "T34n1723_004:0729c17_0": "經「我等亦皆得(至)分別說三乘」。",
    "T34n1723_004:0729c17_1": "贊曰：下二頌半引己為證後實初權，中有三：初一頌引己為證，次一頌釋此所由，後半頌結歸真實。",
    "T34n1723_004:0729c20_2": "此初也。",
    "T34n1723_004:0729c20_3": "引已初時說三乘也。",
    "T34n1723_004:0729c21_0": "經「少智樂小法(至)但為教菩薩」。",
    "T34n1723_004:0729c21_1": "贊曰：此釋所由，及結歸真實，以不定人創在凡夫，小智樂小無欣大意，不信自作佛，故初說三乘；雖復初權，後必真實，但化菩薩。",
    "T34n1723_004:0729c25_0": "經「舍利弗當知(至)喜稱南無佛」。",
    "T34n1723_004:0729c25_1": "贊曰：下二頌念隨權誘，分二：初頌聞之敬讚，後頌思順彼行。",
    "T34n1723_004:0729c27_2": "此初也。",
    "T34n1723_004:0729c27_3": "有本云「稱南無諸佛」，應從「喜稱」為正，正言納慕亦言納莫，此云敬禮。",
    "T34n1723_004:0729c29_4": "若言伴談或言伴題，此云禮拜，舊云和南訛略也。",
    "T34n1723_004:0730a02_0": "經「復作如是念(至)我亦隨順行」。",
    "T34n1723_004:0730a02_1": "贊曰：思順彼行也。",
    "T34n1723_004:0730a03_2": "既遇良緣勸我權化，思生濁劫應順彼行。",
    "T34n1723_004:0730a05_0": "經「思惟是事已(至)為五比丘說」。",
    "T34n1723_004:0730a05_1": "贊曰：下三頌半正說三乘化，分三：初一頌半正起權化，次一頌三寶遂興，後一頌會成今古。",
    "T34n1723_004:0730a07_2": "此初也。",
    "T34n1723_004:0730a08_0": "梵云婆羅痆斯，云波羅奈訛也。",
    "T34n1723_004:0730a08_1": "中印度境，往昔此地有兩群鹿各五百餘，佛為一群鹿王，提婆達多復為一王。",
    "T34n1723_004:0730a10_2": "時此國王畋遊原澤，菩薩鹿王前請王曰：大王狡獵中原縱獠飛矢，凡我徒屬命盡斯晨，即日腐臭無所充膳，願欲次差日輸一鹿，王有割鮮之膳、我延旦夕之命。",
    "T34n1723_004:0730a14_3": "王善其言迴駕而返，兩群之鹿更次輸命。",
    "T34n1723_004:0730a15_4": "提婆群中有懷孕鹿，次當就死，白其王曰：身雖應死，子未次也；願暫差替，誕訖當往。",
    "T34n1723_004:0730a17_5": "鹿王怒曰：誰不寶命？",
    "T34n1723_004:0730a18_0": "雌鹿歎曰：吾王不仁，死無日矣。",
    "T34n1723_004:0730a18_1": "乃急告菩薩，菩薩鹿王曰：悲哉！",
    "T34n1723_004:0730a19_2": "慈母之心恩及未形，吾今代汝。",
    "T34n1723_004:0730a20_3": "遂至王門，道路之人傳聲唱曰：彼大鹿王今來入邑。",
    "T34n1723_004:0730a21_4": "都人士庶莫不馳觀。",
    "T34n1723_004:0730a22_5": "王之聞也，以為不誠。",
    "T34n1723_004:0730a22_6": "門者白王，王乃信然。",
    "T34n1723_004:0730a23_7": "王曰：鹿王何遽來耶？",
    "T34n1723_004:0730a23_8": "鹿王曰：有雌鹿當死，胎子未產；心不能忍，敢以身代。",
    "T34n1723_004:0730a24_9": "王聞歎曰：我人身鹿也，無慈育之心；爾鹿身人也，有代命之德。",
    "T34n1723_004:0730a26_10": "於是悉放諸鹿不復輸命，即以其林為諸鹿藪，因而謂之施鹿林焉，鹿野之號自此而興。",
    "T34n1723_004:0730a28_11": "初薩縛喝剌他悉陀(唐言一切義成，古曰悉達多，訛略也)太子踰城之後，棲山隱谷亡身殉法，淨飯王乃命家族三人舅氏二人曰：我子一切義成捨家脩學，孤遊山澤獨處林藪，故命爾曹隨知所止。",
    "T34n1723_004:0730b03_12": "內則叔父伯舅、外則君而且臣，凡厥動靜宜知進止。",
    "T34n1723_004:0730b05_0": "五人銜命相望營衛，因即懃求欲期出離，每相謂曰：夫修道者苦證耶樂證耶？",
    "T34n1723_004:0730b06_1": "二人曰安樂為道，三人曰勤苦為道，二三交諍未有以明。",
    "T34n1723_004:0730b08_2": "於是太子思惟至理，為伏苦行外道，即麻麥以支身。",
    "T34n1723_004:0730b09_3": "彼二人者見而言曰：太子所行非真實法，夫道也者樂以證之，今乃勤苦非吾徒也。",
    "T34n1723_004:0730b11_4": "捨而遠遁思惟果證。",
    "T34n1723_004:0730b12_5": "太子六年苦行未證菩提，欲驗苦行非真，受乳糜而證果，斯三人者聞而歎曰：功垂成焉今其退矣，六年苦行一旦捐功。",
    "T34n1723_004:0730b14_6": "亦捨而去。",
    "T34n1723_004:0730b15_7": "於是相從求訪二人，既相見已匡坐高論更相議曰：昔見太子一切義成，出王宮就荒谷，去珍服被鹿皮，精勤勵志貞節苦心，求深妙法期無上果，今乃受牧牛女乳糜，敗道虧志吾知之矣。",
    "T34n1723_004:0730b19_8": "無能為也。",
    "T34n1723_004:0730b20_9": "彼二人曰：君何見之晚歟，此猖蹶人耳！",
    "T34n1723_004:0730b21_0": "夫處乎深宮安乎尊勝，不能靜志遁迹山林，棄轉輪王位為鄙賤人行，何可念哉！",
    "T34n1723_004:0730b22_1": "言增磣切。",
    "T34n1723_004:0730b23_2": "菩薩浴尼連河坐菩提樹，成等正覺號天人師，寂默宴然惟察應度，思曰：彼欝頭藍子者證非想定，堪受我法。",
    "T34n1723_004:0730b25_3": "空中諸天尋聲報曰：欝頭藍子命終已來經今七日。",
    "T34n1723_004:0730b27_0": "如來歎惜：斯何不遇，垂聞妙法遽從變化。",
    "T34n1723_004:0730b28_0": "重更觀察有阿藍迦藍，得無所有處定可授至理。",
    "T34n1723_004:0730b29_1": "諸天又曰：命終已經五日：如來再歎愍其薄祐。",
    "T34n1723_004:0730c01_2": "又更諦觀誰應受教，唯施鹿林有五人者可先誘導。",
    "T34n1723_004:0730c02_3": "如來爾時起菩提樹趣鹿野園，威儀寂靜神光晃曜，豪含玉彩身瑩金色，安詳前進導彼五人。",
    "T34n1723_004:0730c04_4": "斯之五人遙見如來，互相謂曰：一切義成彼來是，歲月遽淹，聖果不證，心期已返，故尋吾徒；宜各默然，勿起迎禮。",
    "T34n1723_004:0730c07_5": "如來漸近威神動物，五人忘制拜迎問訊，侍從如儀。",
    "T34n1723_004:0730c08_6": "如來漸誘示之妙理。",
    "T34n1723_004:0730c09_7": "相傳解云，言五人者：一陳如；二十力迦葉；三頞鞞，有云即馬勝比丘；四跋提；五摩訶男拘利。",
    "T34n1723_004:0730c11_8": "應勘《婆沙》。",
    "T34n1723_004:0730c11_9": "何故唯五人？",
    "T34n1723_004:0730c12_10": "有云迦葉佛時同學九人，四人利根已前得道，五人鈍根故今始悟，願逢釋迦佛出成道故。",
    "T34n1723_004:0730c14_11": "又經云「釋迦過去作大魚身，願先食我者先度。",
    "T34n1723_004:0730c15_12": "五人先食故先度之。」",
    "T34n1723_004:0730c15_13": "又經云「六人曾供養佛，五人取稻華供養，一人待熟，五人初悟一人在後，即須跋陀羅。」",
    "T34n1723_004:0730c18_0": "又即五夜叉食慈力王肉也，五人中陳如得初果，四人在四善根，至夏初方得道。",
    "T34n1723_004:0730c19_1": "《西域記》云「夏安居畢方得道跡」。",
    "T34n1723_004:0730c20_2": "法寂滅相即是真如，不可言宣性離言故，無名相法以名相說，名方便力趣波羅捺為五人說。",
    "T34n1723_004:0730c24_0": "經「是名轉法輪(至)法僧差別名」。",
    "T34n1723_004:0730c24_1": "贊曰：三寶遂興也。",
    "T34n1723_004:0730c25_2": "此法輪義，略以五門分別：一出體，二釋名，三轉相，四差別，五三乘。",
    "T34n1723_004:0730c26_3": "出體者，《俱舍論》第二十四說「所說沙門性，亦名婆羅門，亦名為梵輪，真梵所轉故，於中唯見道，說名為法輪，由速等似輪，或具輻等故。」",
    "T34n1723_004:0731a01_4": "即於此中依見道，世尊有處說名法輪，如世間輪有速等相，見道似彼故名法輪。",
    "T34n1723_004:0731a03_0": "謂見諦道速疾行故，有取捨故，降未伏故，鎮已伏故，上下轉故，具此五相似世間輪。",
    "T34n1723_004:0731a05_0": "故《顯宗》云：「如聖王輪取前捨後，見道亦爾，捨苦等境取集等故。」",
    "T34n1723_004:0731a06_1": "此意顯示，見四諦理必不俱時，如聖王輪降未伏故，尊者妙音作如是說。",
    "T34n1723_004:0731a08_2": "如世間輪有輻等故，八聖道支似彼名輪，謂正見、正思惟、正懃、正念似世輪輻，正語、正業、正命似轂，正定似輞，故名法輪。",
    "T34n1723_004:0731a11_3": "寧知法輪唯是見道，憍陳那等見道生時說名已轉正法輪故。",
    "T34n1723_004:0731a12_4": "天親論主依經部宗破薩婆多言：「三轉行相非唯見道，如何可說？",
    "T34n1723_004:0731a14_5": "唯於見道立法輪名，是故唯應即此三轉十二行相，所有法門名為法輪可應正理。",
    "T34n1723_004:0731a16_6": "云何名轉？",
    "T34n1723_004:0731a16_7": "由此法門往他相續令解義故。",
    "T34n1723_004:0731a17_8": "或諸聖道皆名法輪，於所化生身中轉故，於他相續見道生時，已至轉初故名已轉。」",
    "T34n1723_004:0731a19_9": "此有釋言，初說見道名為法輪，非薩婆多正義，《雜心》亦敘不正義云：「牟尼說見道，速疾名法輪。",
    "T34n1723_004:0731a21_10": "《俱舍》復言：或諸聖道皆是法輪等，此是薩婆多師本意。」",
    "T34n1723_004:0731a22_11": "故《顯宗》云：「毘婆沙師本意，總說一切聖道皆名法輪，以說三轉三道攝故。",
    "T34n1723_004:0731a24_12": "於他相續見道生時，已至轉初故名已轉，非唯見道以八聖道支獨名法輪，妙音所說非正義故。」",
    "T34n1723_004:0731a26_13": "《成實論》說：「初轉生聞慧，第二轉生思慧，第三轉生修慧。」",
    "T34n1723_004:0731a28_14": "亦無十二行相，唯作一空行。",
    "T34n1723_004:0731a28_15": "今者大乘總貫諸文，法輪有五：一輪自性，謂擇法覺支、正見、正智等。",
    "T34n1723_004:0731b01_16": "《瑜伽》九十五云：「正見等法所成性故說名法輪，自他三轉通見及脩無學道故。",
    "T34n1723_004:0731b03_17": "諸聖慧眼能摧煩惱說名輪故。」",
    "T34n1723_004:0731b04_18": "《俱舍》亦言：「一切聖道名法輪故，或體唯取八聖道支，具轂、輞、輻圓滿義故。",
    "T34n1723_004:0731b05_19": "正見、正思惟、說名為轂，是根本故。",
    "T34n1723_004:0731b06_20": "正語、業、命說名為輻，因轂有故。",
    "T34n1723_004:0731b07_21": "正念、勤、定說名為輞，攝錄餘故。",
    "T34n1723_004:0731b08_22": "不同小乘，此八聖道別脩行相雖在脩道，體實通餘見無學道，世尊應無八聖道故。」",
    "T34n1723_004:0731b10_23": "二法輪因，謂能生後聖道諸教，聞、思、脩等。",
    "T34n1723_004:0731b11_24": "《無量義經》十七名中亦名法輪故，諸經論中說佛教法名法輪故。",
    "T34n1723_004:0731b12_25": "《俱舍》亦言：「此即三轉十二行相，所有法門名法輪故。」",
    "T34n1723_004:0731b13_26": "《瑜伽》亦說「三周十二行相，名得所得之方便故。",
    "T34n1723_004:0731b15_27": "前為後因，合為果因，故名為方便。」",
    "T34n1723_004:0731b15_28": "又云「三周正轉，見、脩、無學隨其次第，智、見現觀名為方便。」",
    "T34n1723_004:0731b17_29": "三輪眷屬，謂諸聖道助伴五蘊。",
    "T34n1723_004:0731b18_30": "《瑜伽》等說：「聖所愛戒及信等法，助觀增明、助道除惑，非正斷故。」",
    "T34n1723_004:0731b19_31": "四法輪境，謂四聖諦、十二因緣、三性等法。",
    "T34n1723_004:0731b20_32": "《瑜伽》又說：「為得所得，所緣境者謂四聖諦。」",
    "T34n1723_004:0731b21_33": "此經亦說「大通智勝轉十二因緣」，《解深密經》說「依顯了相，說三無性皆依遍計所執已名法輪故」。",
    "T34n1723_004:0731b23_34": "五法輪果，《瑜伽》又說「為得所得者，謂大菩提」，後文又說「四沙門果所攝受，聲聞、菩提、獨覺菩提，若諸如來無上菩提是法論果。」",
    "T34n1723_004:0731b26_35": "《瑜伽》又說「三周十二行相，名得所得之方便」，又云「三周正轉，見、脩、無學隨其次第，智、見現觀名得方便，故菩提涅槃名所得果。」",
    "T34n1723_004:0731b29_36": "然此五體不過四種：一教、二理、三行、四果。",
    "T34n1723_004:0731c01_37": "釋名者：一名梵輪，如來、應供是梵增語，彼所轉故亦名梵輪。",
    "T34n1723_004:0731c03_38": "二名法輪，法者可軌持義，正見等法所成性故，說名法輪。",
    "T34n1723_004:0731c04_39": "輪有四義：一圓滿義，具轂、輞、輻，或擇法覺等，體用周備名之為輪。",
    "T34n1723_004:0731c06_40": "二摧壞義，此四種法，若伏、若斷、若助、若正，未斷煩惱皆能摧故。",
    "T34n1723_004:0731c07_41": "三鎮遏義，已伏煩惱令勢遠故。",
    "T34n1723_004:0731c08_42": "四不定義，從自見至自脩，從自脩至自無學，從自無學智發言教，他從言教解於諦理，他從諦理起於正行，他從正行起於果智，如是展轉復為他說；如轉輪王所有輪寶，能降未伏諸煩惱故，能鎮已伏諸煩惱故，往復往故。",
    "T34n1723_004:0731c13_43": "《瑜伽論》說「當知世尊轉所解法置於阿若憍陳如身中，此復隨轉置餘身中，彼復隨轉置餘身中，以是展轉隨轉義故說名為輪。」",
    "T34n1723_004:0731c16_44": "法即是輪，持業釋也。",
    "T34n1723_004:0731c17_45": "「轉」者動也顯也、運也起也。",
    "T34n1723_004:0731c17_46": "動宣言教顯揚妙理，運聖道於聲前，起真智於言後，圓摧障惱名轉法輪，所轉即法輪，法輪之轉，二釋皆得。",
    "T34n1723_004:0731c20_47": "轉相者，九十五說由五種相轉法輪者，當知名為善轉法輪：一者世尊為菩薩時，為得所得所緣境界；二者為得所得方便；三者證得自所應得；四者得已樹他相續，令於自證深生信解；五者令於他所證深生信解。",
    "T34n1723_004:0731c25_48": "此意總說化身化相，自證果時令聲聞等亦有所證，不依菩薩報身成義，或亦依實菩薩轉義，總依始終究竟作論，不依一會得成三轉。",
    "T34n1723_004:0731c29_0": "所緣境者謂四聖諦依安立諦、非安立諦依於三性，皆此攝故。",
    "T34n1723_004:0732a01_1": "得方便者，謂即於此四聖諦中三周正轉十二相智，此自三周轉法輪相，為得無上菩提因故。",
    "T34n1723_004:0732a03_2": "最初轉者，謂昔菩薩入現觀時，如實了知，是苦聖諦，廣說乃至，是道聖諦，於中所有現量聖智能斷見道所斷煩惱，爾時說名真聖慧眼。",
    "T34n1723_004:0732a06_3": "即此由依去來今世有差別故，如其次第名智明覺。",
    "T34n1723_004:0732a08_4": "此說一智總名法眼，有三行相名智明覺，非於一諦別起四智，由真見道唯一剎那，不同小乘上下別觀，依詮證滅說通三世，非是滅諦通三世有。",
    "T34n1723_004:0732a11_5": "第二轉者，謂是有學，以其妙慧如實通達，我當於後猶有所作，應當遍知未知苦諦，應當永斷未斷集諦，應當作證未證滅諦，應當脩習未脩道諦，如是亦有四種行相，如前應知。",
    "T34n1723_004:0732a15_6": "第三轉者，謂是無學，已得盡智無生智故，言所應作我皆已作，謂我已遍知未知苦諦，乃至廣說，我已脩習未脩道諦，亦有四行類前應知。",
    "T34n1723_004:0732a19_7": "此差別者，謂前二轉四種行相是其有學真聖慧眼，最後一種是其無學真聖慧眼。",
    "T34n1723_004:0732a21_8": "觀此文意，初轉之時，見道以前加行智位，雖知四諦但是轉因猶非正轉，未摧壞故，由此但名損力益能，轉位所攝。",
    "T34n1723_004:0732a23_9": "入見道中真無間道正名為轉，正斷惑故。",
    "T34n1723_004:0732a24_10": "其解脫道及相見道亦名初轉，雖不斷惑，斷麁重故、鎮已伏故、亦非別知四諦相故。",
    "T34n1723_004:0732a26_11": "此後脩道未斷惑前，所起行相應遍知等，是正轉相，正起真智乃至金剛心，斷諸煩惱亦此轉攝，起別行相但擬趣聖，斷惑道故，折伏正斷俱名轉故。",
    "T34n1723_004:0732b01_12": "至其無學解脫道後，起我已作所應作智，後更不斷，但鎮已伏無降未伏。",
    "T34n1723_004:0732b03_13": "然見道前雖有伏道不與轉名，非無漏故，前無無漏故不同脩。",
    "T34n1723_004:0732b04_14": "如是菩薩自為三轉，初轉在見道名印相轉，次轉在脩道名應脩轉，後轉在無學道名已作轉，一一轉時於一一諦生四行相，三轉竪論成十二相，如是四諦合四十八，不過十二以數等故，總名三轉十二行相。",
    "T34n1723_004:0732b09_15": "《俱舍》亦說眼、智、明、覺，別觀諦故，彼以法忍、法智、類忍、類智，如次為四。",
    "T34n1723_004:0732b11_16": "若作此釋，所作八諦觀於一一諦便無四行相。",
    "T34n1723_004:0732b12_17": "或忍、智一一皆具四行相，照境分明者名眼，對治無知名智，對治無明名明，對治邪覺名覺。",
    "T34n1723_004:0732b14_18": "不同於此證得自所應得者，謂得無上正等菩提，謂即雙取菩提、涅槃，前為後因，前無間道為解脫道因。",
    "T34n1723_004:0732b17_19": "此說菩薩自三周轉法輪之果，或說法身涅槃真理名無上菩提，起無學位菩提報身已作之智，證法身故。",
    "T34n1723_004:0732b19_20": "《俱舍論》等無佛自轉樹他相續令於自證生信解者，謂如長老阿若憍陳如，從世尊所聞正法已，最初悟解四聖諦法，又答問言我已解法。",
    "T34n1723_004:0732b23_21": "從此已後如前所說究竟行相，五皆證得阿羅漢果生解脫處。",
    "T34n1723_004:0732b24_22": "此說世尊自得道故，復為於他三轉法輪，同《俱舍》說三周循歷四聖諦故，謂此是苦，乃至此是道，是名初轉；謂此應遍知，乃至此應脩習，是第二轉；此已遍知乃至此已脩習，是第三轉。",
    "T34n1723_004:0732b29_0": "如次顯示見道、脩道、無學道三，此是佛為他三轉者：初名示相，示四諦相故；次名勸脩，勸脩諦行故；後名作證，為作證明知彼滿故。",
    "T34n1723_004:0732c03_1": "由彼憍陳最初悟解入見道已，佛問彼言：汝已解耶？",
    "T34n1723_004:0732c04_2": "彼答：已解。",
    "T34n1723_004:0732c04_3": "故得解名。",
    "T34n1723_004:0732c04_4": "第二第三轉已，遂得阿羅漢，生解脫智處，證得無為果，是名轉在他身。",
    "T34n1723_004:0732c06_5": "於佛所證深生信解，最後令他於他所證生信解者，謂如長老阿若憍陳那，起世間心：我已解法。",
    "T34n1723_004:0732c08_6": "如來知已起世間心，阿若憍陳已證我法。",
    "T34n1723_004:0732c09_7": "地神知已舉聲傳告，經於剎那瞬息須臾其聲展轉乃至梵世。",
    "T34n1723_004:0732c11_8": "世間心者緣事之心，非要散心。",
    "T34n1723_004:0732c12_9": "此前第四樹聖道於他五人身中，令於佛自所證深生信解。",
    "T34n1723_004:0732c13_10": "第五令他地神等知阿若憍陳所證深生信解。",
    "T34n1723_004:0732c14_11": "差別者，雖轉四諦，法相不殊，三乘之人各各證果，聲聞姓人已於三生或六十劫先脩習已，聞佛所說，依蘊、處、界證四諦理，名聲聞法輪。",
    "T34n1723_004:0732c17_12": "獨覺姓人已於四生或於百劫先脩習已，聞佛所說，依十二緣起脩證四諦，名獨覺法輪。",
    "T34n1723_004:0732c20_13": "菩薩姓人已於一大阿僧祇劫先脩習已，聞佛所說，依三性等證四諦理，名菩薩法輪。",
    "T34n1723_004:0732c22_14": "不爾，三乘俱觀四諦，俱時證聖，有何差別？",
    "T34n1723_004:0732c23_15": "《大般若》云「世尊初於波羅奈國轉四諦法輪時，無量眾生發聲聞心證聲聞果，無量眾生發獨覺心，無量眾生發起無上正等覺心，證於初地二地三地，乃至一生當得菩提。」",
    "T34n1723_004:0732c27_16": "故知鹿野創轉三乘通行法輪，若不爾者第二七日已說十地，何故不名轉法輪也？",
    "T34n1723_004:0732c29_17": "彼非三乘同所脩故，不與初轉法輪之名；然實他身三時智起，亦有經生而證聖果名三轉者，其解憍陳等佛於鹿苑一時之間令其次第得此三果，名為三轉。",
    "T34n1723_004:0733a04_18": "《無垢稱經》云：「三轉法輪於大千，其輪能寂、本性寂，希有法智天人證，三寶於是現世間」，即此經言便有涅槃言音出現，及阿羅漢法之與僧三寶現也。",
    "T34n1723_004:0733a07_19": "佛為佛寶，涅槃、及言、果法教法名為法寶，阿若多等名之為僧，阿羅漢者即是陳如。",
    "T34n1723_004:0733a09_20": "復言僧者，餘之四人住有學故，能證智、所證諦即行、理法寶，四法已周。",
    "T34n1723_004:0733a11_21": "並佛及僧，能化、所化既有體出，合名三寶出現世間。",
    "T34n1723_004:0733a12_22": "三乘者，佛及菩薩並以聲聞。",
    "T34n1723_004:0733a13_23": "說法令他得智斷惑，可名轉法輪，獨覺不爾。",
    "T34n1723_004:0733a14_24": "《涅槃經》言：「緣覺說法，不能令人得燸等法」，由聲聞等不識藥、病，不與聲聞轉法輪名，理亦何爽。",
    "T34n1723_004:0733a17_0": "經「從久遠劫來(至)或常如是說」。",
    "T34n1723_004:0733a17_1": "贊曰：結會今古。",
    "T34n1723_004:0733a18_2": "非但今日方讚涅槃永盡眾苦，久來常說，故古同今。",
    "T34n1723_004:0733a20_0": "經「舍利弗當知(至)方便所說法」。",
    "T34n1723_004:0733a20_1": "贊曰：下有七頌，今說真實頌如是皆為得一切種智。",
    "T34n1723_004:0733a22_0": "中分四：初二頌根熟來逢，一頌念之應度，三頌正說真實，一頌結成法儀。",
    "T34n1723_004:0733a23_1": "此初也。",
    "T34n1723_004:0733a23_2": "我見先以權教度者，曾於佛所已聞權教，善根熟故，今來逢我。",
    "T34n1723_004:0733a25_3": "故上文云「是會眾生曾見諸佛，亦曾見釋迦」，今總言諸佛。",
    "T34n1723_004:0733a27_0": "經「我即作是念(至)今正是其時」。",
    "T34n1723_004:0733a27_1": "贊曰：念之應度，為說佛慧令生脩學，今根已熟何得不教？",
    "T34n1723_004:0733b01_0": "經「舍利弗當知(至)不能信是法」。",
    "T34n1723_004:0733b01_1": "贊曰：下三頌正說真實，分二：初一頌明鈍不堪授，後二頌明利則堪授。",
    "T34n1723_004:0733b03_2": "此初也。",
    "T34n1723_004:0733b03_3": "有五過失不堪受大：一鈍根，聞法不解，或阿顛底迦；二小智，雖復聰明情見不廣，或趣寂者；三者著相，謂起計執空、有二相，錯學亂行，或不定種姓，執有非空根未熟故；四憍者，恃己盛事，諸富貴者醉逸縱任，或根未熟有性凡夫稟性醉逸；五慢者，恃己陵他，五千之輩，或復具起七種慢等諸煩惱者，不能信大，不應授與。",
    "T34n1723_004:0733b12_0": "經「今我喜無畏(至)悉亦當作佛」。",
    "T34n1723_004:0733b12_1": "贊曰：此明堪授。",
    "T34n1723_004:0733b13_2": "初頌明捨權就實，後頌除疑記。",
    "T34n1723_004:0733b13_3": "得喜者喜無量，不嫉眾生成佛事。",
    "T34n1723_004:0733b14_4": "「無畏」者決定義，作師子吼理決定故。",
    "T34n1723_004:0733b15_5": "「於菩薩中」者對勝人前故，二乘發心皆菩薩故。",
    "T34n1723_004:0733b16_6": "依真實理說一乘道名為正直；不隨機權說有三故名捨方便；但說無上一乘之道，即顯今直唯說一道非於餘故。",
    "T34n1723_004:0733b19_7": "地前頓悟菩薩疑自獨得菩提聲聞無分，不定種姓菩薩疑於佛果自亦無分，欲退向小，故今聞法此疑皆除；現前名高千二百聲聞，疑不得作佛，今正為說悉當作佛，涅槃由此說須陀洹八萬劫乃至辟支十千劫到，到於十信初發心也。",
    "T34n1723_004:0733b25_8": "此等脩行極為遲鈍，不如初脩始業菩薩，此據不定，非諸二乘皆定作佛。",
    "T34n1723_004:0733b27_9": "故《涅槃》第三十四云：「我於一時說一乘一道一行一緣，能為眾生作大寂靜，永斷一切結縛愁苦苦及苦因，令一切眾生到於一有。",
    "T34n1723_004:0733c01_10": "我諸弟子不解我意，於大眾中唱如是言：如來說須陀洹乃至阿羅漢皆得佛道等故。」",
    "T34n1723_004:0733c04_0": "經「如三世諸佛(至)說無分別法」。",
    "T34n1723_004:0733c04_1": "贊曰：結成法儀也。",
    "T34n1723_004:0733c05_2": "大乘妙理體無分別，三乘不異悉皆作佛，故說之也。",
    "T34n1723_004:0733c07_0": "經「諸佛興出世(至)斯人亦復難」。",
    "T34n1723_004:0733c07_1": "贊曰：下第六段有七頌，頌前第一未聞令聞，分四：二頌法說四希，二頌半喻顯二希，一頌半勸信，一頌歎結。",
    "T34n1723_004:0733c10_2": "此初也。",
    "T34n1723_004:0733c10_3": "一佛出希，二說法希，三難聞希，四能聽希。",
    "T34n1723_004:0733c11_4": "佛出希者，如賢劫千佛，今第九住劫已四佛出，後第十劫彌勒佛出，至第十五劫有九百九十四佛出；此劫壞已，鶻盧支佛獨王一劫，經十二劫後始有星宿劫，千佛中初淨光稱王佛出，後更三百劫空過無有佛，故佛希也。",
    "T34n1723_004:0733c16_5": "如迦葉佛住壽七日不說此法，及今釋迦成佛四十年方說此經，故是說希。",
    "T34n1723_004:0733c18_6": "常處八難，叵與佛相逢，故難聞希。",
    "T34n1723_004:0733c19_7": "雖逢出日，更聞小乘不希大法，故能聽希。",
    "T34n1723_004:0733c21_0": "經「譬如優曇華(至)過於優曇華」。",
    "T34n1723_004:0733c21_1": "贊曰：喻顯二希也。",
    "T34n1723_004:0733c22_2": "一頌頌法出希，一頌半頌聞讚希，聞法及讚歎過優曇華故。",
    "T34n1723_004:0733c23_3": "行真法行，則為供養三世佛故，自聽聞、教他聞，合名聞法，慶慰聞此云歡喜，讚歎聞此云讚，行此四種皆真行故。",
    "T34n1723_004:0733c27_0": "經「汝等勿有疑(至)無聲聞弟子」。",
    "T34n1723_004:0733c27_1": "贊曰：勸信勿疑。",
    "T34n1723_004:0733c29_0": "經「汝等舍利弗(至)諸佛之祕要」。",
    "T34n1723_004:0733c29_1": "贊曰：歎結深妙，此為諸佛祕藏勝道。",
    "T34n1723_004:0734a02_0": "經「以五濁惡世(至)終不求佛道」。",
    "T34n1723_004:0734a02_1": "贊曰：下第二大段有三頌，頌破四疑，分三：初一頌佛何時出化以三乘，出五濁世；次一頌云何知增上慢，若我弟子自謂阿羅漢，不信此法無有是處；一頌云何堪說，除佛滅後現前無佛。",
    "T34n1723_004:0734a07_2": "此初也。",
    "T34n1723_004:0734a08_0": "經「當來世惡人(至)破法墮惡道」。",
    "T34n1723_004:0734a08_1": "贊曰：頌釋云何知增上慢。",
    "T34n1723_004:0734a09_2": "當來惡人不信此法者多是增上慢，不但增上慢，所餘惡人亦不能信，佛在慢者上已說相，滅後難知，故此獨舉。",
    "T34n1723_004:0734a13_0": "經「有慚愧清淨(至)廣讚一乘道」。",
    "T34n1723_004:0734a13_1": "贊曰：頌釋云何堪說，有具四德：一慚，崇重賢善，復顧自身羞恥過罪；二愧，輕拒暴惡，復顧世間羞恥過罪；三清淨，內外無瑕，棄世名利；四志求佛道不顧二乘，能信此經不愚法類乃可為說。",
    "T34n1723_004:0734a18_2": "設愚法者，若遇餘佛便得決了一乘道也。",
    "T34n1723_004:0734a20_0": "經「舍利弗當知(至)自知當作佛」。",
    "T34n1723_004:0734a20_1": "贊曰：此中三頌頌品第四大段，勸發喜心令欣作佛。",
    "T34n1723_004:0734a22_2": "初一頌半明佛法皆同，不學不了；後一頌半勸知生喜欣求作佛，如文可解。",
    "T34n1723_004:0734a24_0": "法華經玄贊卷第四(末)",
    "T34n1723_004:0734a26_0": "大治五年庚戌十月二十六日乙未申時，藥師寺善明房得業奉讀受已了，覺印之。",
    "T34n1723_004:0734a28_0": "同年十月三十日以興福寺圓如房之本移點已了，覺印本者皆點本也，以此可悉之也。",
    "T34n1723_004:0734b01_0": "保安三年五月三日書畢，法隆寺僧覺印之。"
}