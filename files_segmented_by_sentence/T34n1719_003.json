{
    "T34n1719_003:0194a24_0": "法華文句記卷第三(上)",
    "T34n1719_003:0194a26_0": "唐天台沙門湛然述",
    "T34n1719_003:0194a27_0": "「教菩薩法」明因人所依，此去仍帶異名以釋，故加之以處。",
    "T34n1719_003:0194a28_1": "處為能生之一法，一法秖是究竟相，故云諦理。",
    "T34n1719_003:0194a29_2": "諦理乃與法華不殊，故燈明佛歎《法華經》，亦云「教菩薩法佛所護念」，故得引下普令等文以之為證，證義處也。",
    "T34n1719_003:0194b03_3": "所以經名在序，但云「無量義」耳。",
    "T34n1719_003:0194b03_4": "以兼正故，教菩薩法加於處也。",
    "T34n1719_003:0194b04_5": "取下三昧來通釋之，使兩處義齊俱序並正。",
    "T34n1719_003:0194b05_6": "嘉祥云：「此有二義，一者實相名為無量，二者實相所生名為無量。」",
    "T34n1719_003:0194b07_7": "今謂無量之名可名所生，實相之稱應申能生，雖立能所俱名無量則未可也；若對異名能生之法名為實相，斯則可矣。",
    "T34n1719_003:0194b10_8": "直爾釋序意都不然。",
    "T34n1719_003:0194b10_9": "經自釋云：「無量義者從一法生」，生即所生，一法能生即實相也。",
    "T34n1719_003:0194b12_0": "古來匠者，如何得以能生釋耶？",
    "T34n1719_003:0194b12_1": "故《論》云：「此是如來欲說法時至成就」，既云「欲說」，非即全同，若其全同即是已說，故《論》存序，乃云欲說，意兼於正則為異名，論其二途今釋準彼，亦順下文三昧為歎。",
    "T34n1719_003:0194b16_2": "若所入三昧唯依所生列名，秖應但云「無量」，故知經名文在所生，意兼能出，所入三昧義必雙含。",
    "T34n1719_003:0194b18_3": "所以前消論云「欲說此經先入此定」，今從經所表邊，復以義處歎之，及引文證全在此經。",
    "T34n1719_003:0194b20_4": "「佛護念」者，果人所護既是能生無量義處，復是佛所證得，豈佛所證而非實相？",
    "T34n1719_003:0194b22_5": "故引自住而以為證。",
    "T34n1719_003:0194b23_6": "昔未說故名之為護，約法約機皆護念故。",
    "T34n1719_003:0194b24_7": "從「雖欲」下明護念意，佛意本欲唯說能生，故說《無量義》時機仍未發，隱而不說，故云「護念」。",
    "T34n1719_003:0194b26_8": "「故無量義」下一護念言亦成兩向，但彼經文雖云從一出多，未云從多歸一，猶是覆相名為護念。",
    "T34n1719_003:0194b28_9": "若不爾者，則已說《法華》，何名為序？",
    "T34n1719_003:0194b29_10": "以未說故，故云「雖欲開示」等也。",
    "T34n1719_003:0194c01_11": "以未說故「護」，未暢故「念」。",
    "T34n1719_003:0194c01_12": "言「久默」者，自昔至今。",
    "T34n1719_003:0194c02_13": "「斯要」等意思之可知。",
    "T34n1719_003:0194c02_14": "若唯從所生非專佛護，在昔通說無時不然，故《法華論》云：「蓮華二義：一者出水，二者開敷。」",
    "T34n1719_003:0194c04_15": "彼如出水、此若開敷，所以仍名為蓮故華，但有未開當開之別。",
    "T34n1719_003:0194c06_16": "釋入定者，先舉所入之定，次明能入身心。",
    "T34n1719_003:0194c07_17": "初文中三：先結入意，次「非禪」下釋結意，三「疑者」下釋疑。",
    "T34n1719_003:0194c08_18": "初結意者，且約彼經彼定而相成者理則可見。",
    "T34n1719_003:0194c09_19": "次釋結意者又二：初明定慧之用，互有相資各有力用；次明相即，即定慧體。",
    "T34n1719_003:0194c11_20": "初相成者，先說後定且從序說，先定後說如下釋疑，佛居果位必無先後，為順化儀現有先後，究而論之其體相即。",
    "T34n1719_003:0194c14_21": "次立疑者，且依序問，凡諸化儀，皆先定後說，此中何以先說後定？",
    "T34n1719_003:0194c15_22": "答中先順問答佛之常儀，次申定意，欲明一定義分兩途，次「說此」下述為序意。",
    "T34n1719_003:0194c17_23": "今時何故先說後定？",
    "T34n1719_003:0194c18_24": "常儀說已即應眾散，更入此定肅其現眾，眾既不散得為今序。",
    "T34n1719_003:0194c19_25": "次「何者」下述為正意，以一定中義兼二意，意雖復二，時眾但見無量義後即便入定，不知所入為是何定？",
    "T34n1719_003:0194c22_26": "不知定後為說何法？",
    "T34n1719_003:0194c22_27": "故結集者復符佛旨，述所說經但云無量，述所入定即加其處。",
    "T34n1719_003:0194c24_28": "若從義處以出無量，顯成序意；若收無量以入義處，密成正宗。",
    "T34n1719_003:0194c25_29": "雖加義處眾亦莫知。",
    "T34n1719_003:0194c26_30": "言「若作次第」等者，亦順化儀辨定先後，即以不次第而論次第，於佛內照豈可分張。",
    "T34n1719_003:0194c28_31": "「若明文」等者，謂如來當時不先示定體，故使彌勒勤勤置問，乃是經家於別序中且覆別以從通。",
    "T34n1719_003:0195a01_32": "問：如大通智勝說後所入，為是何定？",
    "T34n1719_003:0195a02_33": "答：文雖通云靜室入定，豈妙法後入餘定耶？",
    "T34n1719_003:0195a03_34": "問：今佛何不準大通智勝，亦先說後定，是則皆用說前開定，為說後合定作序耶？",
    "T34n1719_003:0195a05_35": "答：彼佛讓王子結緣，今佛但羅云通化，結緣義同通化何妨？",
    "T34n1719_003:0195a07_0": "故使今佛序定兼正，即成先定後說也。",
    "T34n1719_003:0195a07_1": "智定相成前後何在？",
    "T34n1719_003:0195a08_2": "若爾，彼佛前定豈不含兩，準有疑念彼此皆然。",
    "T34n1719_003:0195a09_3": "「彌勒」等者，「慇懃」指四伏疑，「靳固」指四伏難，皆累至四故曰「慇懃」等。",
    "T34n1719_003:0195a11_4": "「靳」字(居覲切)，牢也。",
    "T34n1719_003:0195a11_5": "二定並得為序，故云「其義轉明」。",
    "T34n1719_003:0195a12_6": "「身心」下明所依身心，先明不動所以，以得所緣實相故令身心不動。",
    "T34n1719_003:0195a13_7": "次云「身之」等者，釋上身心所依處也。",
    "T34n1719_003:0195a14_8": "故知身心不動亦由義處，故本源理性俱名為處，對彼身心假施二稱，如來實證色心體一，即此色心是三德故，欲說本有理妙常經，先以色心不動表之。",
    "T34n1719_003:0195a18_9": "又身之與心俱表示迹，今以迹表本故云「虛空常寂」。",
    "T34n1719_003:0195a19_10": "次引大通入法華定證身心也。",
    "T34n1719_003:0195a20_11": "故此定體名異理同，若分所入相同時別，上二句證身，下二句證心。",
    "T34n1719_003:0195a22_12": "「身若」下重譬，身心稱理故也。",
    "T34n1719_003:0195a22_13": "非常住法身，不可以金剛喻，非本有理定，不可以虛空比。",
    "T34n1719_003:0195a24_14": "「無量義」下結此身心功歸義處。",
    "T34n1719_003:0195a25_15": "「稱為」下釋疑。",
    "T34n1719_003:0195a25_16": "疑云：定若依處應唯稱處，何得復存無量名耶？",
    "T34n1719_003:0195a26_17": "「此定」下釋也。",
    "T34n1719_003:0195a26_18": "言「無量」者，所照得名。",
    "T34n1719_003:0195a27_19": "所照者何？",
    "T34n1719_003:0195a27_20": "即所生是。",
    "T34n1719_003:0195a27_21": "亦非異時故云「而照」，無量即處存亦何妨。",
    "T34n1719_003:0195a28_22": "「若作」等者，向且存異名，定體身心不動，若將此相以表序者，以此不動等正表序後當說一實，今指不動不分別時，如義處也。",
    "T34n1719_003:0195b02_23": "上句釋身、下句釋心，是則却對定前身心動運分別，如無量也。",
    "T34n1719_003:0195b04_24": "先開後合序義灼然，次更問答釋疑。",
    "T34n1719_003:0195b05_25": "先問可見。",
    "T34n1719_003:0195b05_26": "次答意者，若準常儀說已便散，何足為奇？",
    "T34n1719_003:0195b06_27": "今說已入定知後不徒然，後若不徒然，前定體應別，故眾集說定皆表當聞，故令時眾肅有所待。",
    "T34n1719_003:0195b08_28": "「肅」字息六切，《爾雅》云：「肅肅翼翼，恭也。」",
    "T34n1719_003:0195b09_29": "翼翼恭恭，心有所得。",
    "T34n1719_003:0195b10_30": "問：彼經末云受持而去，今何故云不散有待？",
    "T34n1719_003:0195b11_31": "答：彼結集家語通經者，恭承嚴旨聞必流通，故云而去。",
    "T34n1719_003:0195b12_32": "今據此經無集眾文，說已入定定起即告，告前所集不散何疑？",
    "T34n1719_003:0195b13_33": "故《華嚴》等經皆悉先以聲光集眾。",
    "T34n1719_003:0195b14_34": "「雖入開定」等者，開定之言仍前序意，未盡其旨故立雖言，意既在合定體豈違？",
    "T34n1719_003:0195b16_35": "常定尚未曾云從一出多，況誰曾云從多歸一？",
    "T34n1719_003:0195b17_36": "即開表合故與常殊。",
    "T34n1719_003:0195b18_37": "文殊引古既云「皆有此事」，故知一定二義不疑，故云何以證今？",
    "T34n1719_003:0195b19_38": "「豈可以」等者，古人不立說定為瑞，故通斥之，乃集經者大權所置，故非凡下之所測量。",
    "T34n1719_003:0195b21_39": "釋四華者，先出舊人及經論，明華名不定。",
    "T34n1719_003:0195b22_40": "又《大般若》亦云「適意大適意柔軟大柔軟」，然諸教不同文多列四，若雲公所感。",
    "T34n1719_003:0195b24_41": "言如雲母，此乃一時徵應而已。",
    "T34n1719_003:0195b25_42": "約所表中斥舊云「狹而不當」者，於中先斥其狹，次斥不當。",
    "T34n1719_003:0195b26_43": "初斥狹者，今教教十六豈比舊耶？",
    "T34n1719_003:0195b27_44": "故責云「收三藏十六不盡」者，唯四故也。",
    "T34n1719_003:0195b28_45": "況直云十六。",
    "T34n1719_003:0195b28_46": "為何教一十六耶？",
    "T34n1719_003:0195b29_47": "故應歷教簡一十六，亦可責云，為是發起十六乃至結緣十六耶？",
    "T34n1719_003:0195c01_48": "故云「況四十八」。",
    "T34n1719_003:0195c02_49": "故知語比丘等四，雖含發起等，而無理顯之。",
    "T34n1719_003:0195c03_50": "若標發起等四，攝比丘等四，況聲聞菩薩及以雜類，類中一一無不皆具發起等也。",
    "T34n1719_003:0195c05_51": "因古述四，故須對比丘等言之。",
    "T34n1719_003:0195c05_52": "「夫華」下釋不當者，此華密報現得妙因當趣妙果，古直云四表比丘等，故招今難。",
    "T34n1719_003:0195c07_53": "所雨者華，華應表因，四眾已得何須更表？",
    "T34n1719_003:0195c08_54": "此責古人不知雨華表現妙因，異昔因也。",
    "T34n1719_003:0195c09_55": "若表四眾，唯希新果何須雨華？",
    "T34n1719_003:0195c10_56": "此責古人不知散佛，表妙果在當，異昔果也。",
    "T34n1719_003:0195c11_57": "今昔因果麁妙永乖，混同一稱今昔無從。",
    "T34n1719_003:0195c12_58": "又生公亦云「表四果不實」，此乃用於三藏菩薩斥小之文，則知四果不實，尚未解通教，何能顯法華？",
    "T34n1719_003:0195c15_59": "次「今言」下正釋，先舉昔偏因對今圓因，昔圓因不別故但斥三教(云云)。",
    "T34n1719_003:0195c16_60": "三藏中但云二乘者，不可接故，應如《玄》文云：「昔三因大異」等。",
    "T34n1719_003:0195c18_61": "「佛因」者，秖是圓因。",
    "T34n1719_003:0195c18_62": "「四輪因」者，即初住已上，銅銀金瑠，《止觀》第一記具引《瓔珞》，《玄》文復以四句判位，開前合後如三十三天等，開後合前如十四般若，俱開如四十二字，俱合如天雨四華。",
    "T34n1719_003:0195c22_63": "次「下文」去，引今經諸文，並是位義。",
    "T34n1719_003:0195c23_64": "問答中意者，借別顯圓。",
    "T34n1719_003:0195c23_65": "言借別者，圓非無位，借於次第高下，以顯不次平等耳。",
    "T34n1719_003:0195c25_66": "此之借義請後學在心，以此宗學者，或時亦迷《瓔珞》四輪是借別義，若論圓位六即亦足，何須更列四十二耶？",
    "T34n1719_003:0195c27_67": "以分真位長故借別位分其品秩，譬虛空體一而飛者淺深(云云)。",
    "T34n1719_003:0195c29_68": "故《止觀》第六末云「或借高成下」等，《玄》文尚用名通義圓，況名別義圓耶？",
    "T34n1719_003:0196a02_0": "次問者，既借別位別有賢聖圓亦有不？",
    "T34n1719_003:0196a02_1": "答指「玄義」者，具如《玄》第九卷，非無賢聖但高下不同。",
    "T34n1719_003:0196a04_2": "又四念處中亦四句分別，若定判者即住前屬賢，若四句判，但是義立更互得名，住是賢位又去聖遠，故名賢聖。",
    "T34n1719_003:0196a06_3": "別地名聖，圓行向人去此地近，故名聖賢。",
    "T34n1719_003:0196a07_4": "於今圓文行向是聖，復更入地，故云聖聖。",
    "T34n1719_003:0196a08_5": "若不相望當教名定。",
    "T34n1719_003:0196a09_6": "「若言」去復歷教破舊者，雖曰一因應識因體，四教菩薩各望其佛，並是一因而一因異，故《玄》文第十從一開一、從一歸一，既不辯異通教何疑？",
    "T34n1719_003:0196a12_7": "故通教云：三因大同同故一也。",
    "T34n1719_003:0196a13_8": "故云「不出通教」。",
    "T34n1719_003:0196a13_9": "「若言四眾同是菩薩因者」，從初發心不共小故。",
    "T34n1719_003:0196a14_10": "法華意如前者，具如四輪乃至開顯。",
    "T34n1719_003:0196a15_11": "釋「普佛世界」等者，初破古者，以六表六其義可然，直云三乘但破三藏，三乘因果義未周悉，故以藏通兩三及別橫竪，比之方顯圓經六番破也。",
    "T34n1719_003:0196a19_12": "涉法師云：「地神令動」，此見甚薄。",
    "T34n1719_003:0196a19_13": "約別破中云「縱橫」者，且如《止觀》第三所引。",
    "T34n1719_003:0196a20_14": "「今釋」下正釋也。",
    "T34n1719_003:0196a21_15": "初文似約教，清淨行經似因緣。",
    "T34n1719_003:0196a22_0": "初文釋中云「磐礴」者，即堅大貌也。",
    "T34n1719_003:0196a22_1": "即七方便人未破大無明，來至此會始破無明，無明難動猶如大石，是故云也。",
    "T34n1719_003:0196a24_2": "又前非不破，據難破者，至今皆破，故云磐礴。",
    "T34n1719_003:0196a25_3": "若準《長含》，多緣地動亦可為表。",
    "T34n1719_003:0196a26_4": "經云：「有六緣地動，謂入胎、出胎、出家、成道、法輪、入滅」，小教雖即不云所表，既在八相中之後六，即初地初住位之功用也。",
    "T34n1719_003:0196a29_5": "故此位居六番之首，四輪但因故從因立名，六動兼果從果立名。",
    "T34n1719_003:0196b01_6": "又極果分果俱得名果，故名為果。",
    "T34n1719_003:0196b02_7": "破古對今則具四教。",
    "T34n1719_003:0196b03_8": "又妙覺者雖未即入，到在不久，始末兼舉故云從果。",
    "T34n1719_003:0196b04_9": "本迹後言「云云」者，應引本文「我本行菩薩道時」即本四輪也，「我成佛已來」本六番也。",
    "T34n1719_003:0196b06_10": "本初實成亦以此瑞用表六番，故顯教中文殊引他佛之昔事，同我佛之今序，密意正表昔佛必有於今，今佛豈無於昔？",
    "T34n1719_003:0196b09_11": "昔成已久故非一反。",
    "T34n1719_003:0196b09_12": "觀行釋中，初句總標，次正釋中初約動為表，次約六為表。",
    "T34n1719_003:0196b10_13": "初文者，言雖兼六正語於動，皆表當破無明，名為「動難動地」即能表也。",
    "T34n1719_003:0196b12_14": "「淨未淨根」即所表也。",
    "T34n1719_003:0196b13_15": "次「東」等二六者，俱約六數表也。",
    "T34n1719_003:0196b13_16": "表淨六根約觀解故，故得通約觀行、相似、分真等位，皆淨六根。",
    "T34n1719_003:0196b15_17": "於中初六者，事東踊等，具如《中陰》等經，今入觀心義復符會。",
    "T34n1719_003:0196b16_18": "言「表根」者，眼鼻已表於東西，耳舌理對於南北，中央心也，四方身也。",
    "T34n1719_003:0196b18_19": "身具四根，心遍緣四，故以心對身而為踊沒，謂中踊邊沒、邊踊中沒，可表六及十二入也。",
    "T34n1719_003:0196b20_20": "復有六動者，義兼十八，於其六中前三是形、後三是聲，形實聲虛，六根亦似三形三聲，此六事釋新舊不同。",
    "T34n1719_003:0196b23_21": "新云動、踊、震、擊、吼、爆，今且用舊，搖颺不安名動，自下升高名起，[嶙-山+土]壟凹凸名踊，六方出沒亦名踊，隱隱有聲名震，砰磕發響名吼，令物覺悟名覺。",
    "T34n1719_003:0196b26_22": "新云擊如打搏，爆若火聲，經論略標多云震動，即形聲三各標一也。",
    "T34n1719_003:0196b28_23": "《大經》云：「純陀去後未久之間，其地忽然六種震動。」",
    "T34n1719_003:0196b29_24": "「又各有三」者，以表一根各有根、識、境三。",
    "T34n1719_003:0196c01_25": "初文表六中，表雖更互破必同時。",
    "T34n1719_003:0196c02_26": "「淨十八界」者，次辨所表皆破無明，故知秖是見陰界入皆常住耳。",
    "T34n1719_003:0196c03_27": "「云云」者，應具述所表以成觀心，但略存數並闕心境辨妙相狀次不次等，亦可根根皆修三觀如十八動，此中但約能動之相，所動唯秖一地而已。",
    "T34n1719_003:0196c07_28": "如根雖六，以心破故一切俱破。",
    "T34n1719_003:0196c07_29": "釋大眾心喜中，先因緣者，昔教奚嘗不覩雨華等相，今欣躍殊常，理應甘露方降，時眾雖無測者，必知機成不久，機感相應何疑不釋。",
    "T34n1719_003:0196c11_30": "問如文，答中通明異常故也。",
    "T34n1719_003:0196c11_31": "引《大經》證，如文。",
    "T34n1719_003:0196c12_32": "次「若言」下約教，雖具列四，對昔四喜不同，於今純一實喜無復差別。",
    "T34n1719_003:0196c13_33": "人天等四皆云動者，權為實動故也。",
    "T34n1719_003:0196c14_34": "問：實理無動，今那言動？",
    "T34n1719_003:0196c15_35": "答：動即發也。",
    "T34n1719_003:0196c15_36": "圓機當成名動實相，以餘四動當趣實故。",
    "T34n1719_003:0196c16_37": "文無本迹、觀心，若作本迹者，本住不動三昧，迹以地動表發。",
    "T34n1719_003:0196c17_38": "義立觀心動者，如二十五三昧中破四天王空假中動。",
    "T34n1719_003:0196c19_39": "釋毫光者，初文總標放光，釋中初釋白毫，次釋放光。",
    "T34n1719_003:0196c20_40": "初文但有二釋，初雙標二釋，「應機」標因緣，「設教」標約教，「破惑」下明二事意也。",
    "T34n1719_003:0196c22_41": "現光本表斯二，具二方除疑惑。",
    "T34n1719_003:0196c23_42": "白毫中初是因緣，「復次」下約教。",
    "T34n1719_003:0196c23_43": "初文四悉者，初文世界，「其毫」下為人，「放光」下對治，「光照」下第一義，四皆此經。",
    "T34n1719_003:0196c25_44": "次約教中具斥三教二乘，即當前兩教也。",
    "T34n1719_003:0196c26_45": "雖有菩薩，同見二諦耳。",
    "T34n1719_003:0196c27_46": "「復次」下明放光，具為四釋因緣中三：初放，次收，三收放意。",
    "T34n1719_003:0196c28_47": "初應具四悉，文相不顯，但可通令見得四益。",
    "T34n1719_003:0196c29_48": "「大品一一相各放」者，以身輪表般若遍也。",
    "T34n1719_003:0197a01_49": "「大經面門」者，面門口也，表佛口密說於祕藏。",
    "T34n1719_003:0197a02_50": "今經定中眉間表意，隨機各現，皆具三密四悉益也。",
    "T34n1719_003:0197a03_51": "雖一代來三輪施化，當當之益莫若言教，臨滅之際面門放光，表此言教流至來世。",
    "T34n1719_003:0197a05_52": "今且通論放光，若別論者，準諸文說，不照無色義同集眾。",
    "T34n1719_003:0197a07_53": "次「收光」者，初引《育王》，多是因緣釋，此中「現在」一文是章安私意，從「足入」去並經文也。",
    "T34n1719_003:0197a09_54": "各表記其當界，所以他經授作佛記，皆兼諸界，唯此《法華》專表佛記。",
    "T34n1719_003:0197a10_55": "言當界者，但明諸界各有死此生彼及大小果位，以下表下等部屬方等，故對多緣。",
    "T34n1719_003:0197a12_56": "「而今經」等者，定起必收、收必肉髻。",
    "T34n1719_003:0197a13_57": "「略耳」者，以至佛從定起必須收光，以所表事辦須斂眾心令入一實，是故合有收光，但是文略。",
    "T34n1719_003:0197a15_58": "「又解」下次收放意，可見。",
    "T34n1719_003:0197a16_59": "亦是一途，非究盡故耳。",
    "T34n1719_003:0197a17_0": "以現在正令會三歸一為正，未來當得為旁。",
    "T34n1719_003:0197a18_1": "「若丈六」下約教中，先正釋，次明光表。",
    "T34n1719_003:0197a18_2": "表中先破舊者，舊明雖橫照一萬八千，土至尼吒皆此土瑞。",
    "T34n1719_003:0197a20_3": "今意不然，放光一瑞義通二土。",
    "T34n1719_003:0197a21_4": "言「由人」者，不能全破。",
    "T34n1719_003:0197a21_5": "次「舊」下，舊解但約一方表滿不滿。",
    "T34n1719_003:0197a22_6": "「若照」下破也。",
    "T34n1719_003:0197a22_7": "既許實照十方，何得獨以東方而為所表？",
    "T34n1719_003:0197a23_8": "有人云：眉者，放光處也。",
    "T34n1719_003:0197a24_9": "眉者，媚也。",
    "T34n1719_003:0197a24_10": "若人無眉則無媚也。",
    "T34n1719_003:0197a25_11": "所言放者，一者不制唯照大千，二者作意發動則照一萬八千，亦云表一乘，此不知佛無謀而作，以作意放釋諸佛之功用。",
    "T34n1719_003:0197a28_0": "「今明」去正解，次「若就」下，本迹中表「四位增長」者，四方表四，集表增長。",
    "T34n1719_003:0197a29_1": "言「增長」者，從信入住乃至等覺，故下文云「餘一生在」。",
    "T34n1719_003:0197b01_2": "次觀解中云「此等境界」者，即十八界各百界千如蘊在十八，佛慧未開，故以光照表開，開即別在初住。",
    "T34n1719_003:0197b04_3": "「文云」去，引十界機皆開十八界也。",
    "T34n1719_003:0197b05_0": "言「分文屬此土等」者，始從爾時終至周遍，並屬此土第六瑞文。",
    "T34n1719_003:0197b06_1": "他土初瑞但從下至至尼吒天，今文以此放光之文，通兼彼此，故其文勢亦含長短，若短取者如向所列，若長取者須至尼吒，還將此第六而為他總，若為他總亦有長短，準望應知。",
    "T34n1719_003:0197b10_2": "「次明」下，正明他土六瑞，為二：先略，次廣。",
    "T34n1719_003:0197b11_3": "初略中為四：初標；次、「一見」下列章，即當正解釋也；三、「既有」下生起六瑞；四、「若此」下對此以明瑞之所表。",
    "T34n1719_003:0197b14_4": "次列文中但云上下不云感應者，以感應義通三雙故，不同此土前之二雙並在於應，故第三雙得云感應。",
    "T34n1719_003:0197b16_5": "又彼土瑞至第三雙生起中云「行始必終」者，但互舉耳，明菩薩有始而必終、如來已終而有始。",
    "T34n1719_003:0197b18_6": "又人法雙中雖人通鹿苑之未，法唯乳味之初，然法必有人、人必對法，故且對辨。",
    "T34n1719_003:0197b20_7": "又上下雙中雖上說被下，而被物未顯，即雖未顯始末由之，故得對之以論上下，況凡諸取對皆是一往，是故更須求其始終。",
    "T34n1719_003:0197b23_8": "初雙中「六趣」者，廣解章門非此中意，乃至離合以為四生五道七識住等，如論廣釋(云云)。",
    "T34n1719_003:0197b25_9": "言「總報」者，瑞雖有六以光為本，光表覺智，光照此彼，先表二覺，次表三同。",
    "T34n1719_003:0197b27_10": "於三同中二：先總，次別。",
    "T34n1719_003:0197b28_11": "先總明道同，同相如何不出三同？",
    "T34n1719_003:0197b29_0": "既今同仍隱，但成二耳。",
    "T34n1719_003:0197b29_1": "若所見中亦見授聲聞記，說壽長遠，則如來都無所作化儀不成，雖然縱見記小長壽，此眾亦疑，不知此土聲聞為合記不？",
    "T34n1719_003:0197c03_2": "既教踊出其壽若何，等是未知，故並隱之以生疑問。",
    "T34n1719_003:0197c04_3": "文殊廣答具述三同，眾機略知定後之相，故知通序文通而釋契別理，由四釋故；別序文別而義妙，由五時故。",
    "T34n1719_003:0197c07_4": "所以答事纔訖定起於斯，事符於答知文殊見極。",
    "T34n1719_003:0197c08_5": "「從盡見」下別者，即三同也。",
    "T34n1719_003:0197c09_6": "次廣說中初文先出他土，次「當知」下引彼例此結始終同，起塔之相雖表二經，《法華》之相猶未明了，是故但成具於已當二同，此土三同當仍未起。",
    "T34n1719_003:0197c12_7": "言「二土出世意同」者，同五濁故故施等不殊，開權即是《法華》之相，息化即是《涅槃》之徵。",
    "T34n1719_003:0197c14_8": "「非頓」等者，《法華》一乘非頓漸攝，於一開出乃頓漸生，是故今云「非頓而頓」。",
    "T34n1719_003:0197c16_9": "「非漸而漸」，準此可知。",
    "T34n1719_003:0197c16_10": "「起七寶塔」者，二經味同，隱者未說。",
    "T34n1719_003:0197c17_11": "《十二因緣經》云：「八人應起塔，謂佛、菩薩、支佛、四果、輪王。",
    "T34n1719_003:0197c18_12": "佛八露槃，餘之七人次第減一。」",
    "T34n1719_003:0197c19_13": "此土既爾，他應準知，故今所見須皆佛塔也。",
    "T34n1719_003:0197c20_14": "「當知」下引彼例此，總結前文。",
    "T34n1719_003:0197c21_15": "言「從一出無量」者，始從華嚴至般若來皆從一法開出，至般若時頓漸已竟。",
    "T34n1719_003:0197c23_16": "而人不知法華出頓漸外，請觀竟字，法華但是收無量以歸一。",
    "T34n1719_003:0197c24_17": "次更約因緣釋者，文中自有通別二釋。",
    "T34n1719_003:0197c25_18": "初云通者，通於漸頓遍於四時，四時之中各有感應，對今無非今教之因緣也。",
    "T34n1719_003:0197c27_19": "故知因緣有其多種，自行化他自他相對，文從自行故云昔善今教等也。",
    "T34n1719_003:0197c29_20": "次「別說」下正明現在之因緣也。",
    "T34n1719_003:0197c29_21": "亦可此三展轉相生，由發心因緣故信解，由信解故行行。",
    "T34n1719_003:0198a02_22": "若別說者，別指《般若》中三教為種種也，故云「三藏之後」，以般若部是菩薩行故。",
    "T34n1719_003:0198a04_23": "「又就」下以般若中三教教教皆有四門及四悉等，故云「復有無量相貌」。",
    "T34n1719_003:0198a05_24": "言「五百」者，明共門中種種廣故，五百雖是三藏有門，約所證同且證於共，來至般若並成通人，冥得別益，今且從顯故得引同，仍舊乃成種種故也。",
    "T34n1719_003:0198a09_25": "不共易知，但例而已。",
    "T34n1719_003:0198a09_26": "共不共名出在《大論》，既云藏後，理應通指方等般若；唯云般若者，以方等三同般若三，小同鹿苑，故不別指。",
    "T34n1719_003:0198a12_27": "他人於此離為三門，謂因緣門、信解門、相貌門。",
    "T34n1719_003:0198a13_28": "今謂言辭雖爾義理不然，因緣謂感應差別，信解謂能感不同，相貌謂信後行異，有此不同皆云種種，雖復殊途不逾二味，感應則互有疎密，故云因緣。",
    "T34n1719_003:0198a16_29": "能感則內懷納受，故云信解。",
    "T34n1719_003:0198a17_30": "修行則身口外彰，故云相貌。",
    "T34n1719_003:0198a18_31": "外相儀貌故云相貌。",
    "T34n1719_003:0198a18_32": "問：行一解異如何行別？",
    "T34n1719_003:0198a19_33": "答：覩外識內故名不同。",
    "T34n1719_003:0198a19_34": "言「彼明此相」者，彼謂彼土，彼所現相故云此相，雖復種種，同至法華無復餘相，但未見法華座席以入滅表之，故但云「一因一緣」等。",
    "T34n1719_003:0198a22_35": "言「一因」等者，亦是彼土法華已前得云種種，既會入實，同一因緣相貌等也，此是感應等相。",
    "T34n1719_003:0198a25_36": "問：光中所照一時橫見，何得乃云先頓後漸乃至會歸耶？",
    "T34n1719_003:0198a26_37": "又於見中可無純頓唯漸等耶？",
    "T34n1719_003:0198a27_38": "答：實如所問，時眾但知因光得見，大術在於世尊，見者非其境界，然令見意本為證同，所放光明為成一實，事殊理絕者非光所霑，遠近既俱令其見聞，過未亦何隔於視聽？",
    "T34n1719_003:0198b02_39": "故使十方始末皎若目前，安以凡情測量聖境？",
    "T34n1719_003:0198b03_40": "何獨化主佛力令見，同聞眾中及以集經者，時有古佛晦迹其間，智鑑當時述斯橫竪，加令見者聖凡一等，故知但依文次經意宛然。",
    "T34n1719_003:0198b06_41": "次「爾時」下釋疑念序，初云「但成一疑」者，本疑六瑞，自力不任方思答者，再思有在仰託文殊，文殊念興有決疑地，故第二念於茲自亡；既已得人何須再念，故第三念於時復息。",
    "T34n1719_003:0198b10_42": "及至發問初疑尚存，故云一疑。",
    "T34n1719_003:0198b11_43": "問：經稱文殊是法王子者，此諸菩薩，何人不是法王之子？",
    "T34n1719_003:0198b13_0": "答：有二義故：一、於王子中德推文殊，二、諸經中文殊並為菩薩眾首。",
    "T34n1719_003:0198b14_1": "次釋初念中，初因緣釋。",
    "T34n1719_003:0198b15_2": "云「神變內外」者，此明表異須此別釋，若通釋者，如《大寶積經》一切諸法皆名神變，具如《止觀》第一記引。",
    "T34n1719_003:0198b17_3": "「神名」下釋名兼辨相。",
    "T34n1719_003:0198b17_4": "「首楞」下明所依法。",
    "T34n1719_003:0198b18_5": "「法王」下功用也，亦是問由。",
    "T34n1719_003:0198b18_6": "次「若夫」下即約教也，亦是更釋功用及以問由。",
    "T34n1719_003:0198b20_0": "又此問由雖由不測神變，正由自決，故利他機發故應赴，因緣和合而設斯問，令知彌勒不識所以，故須諸位展轉比決。",
    "T34n1719_003:0198b22_1": "「散」者苦行外道及諸凡夫。",
    "T34n1719_003:0198b23_2": "「定」者得禪外道及信者習定，「聖」者三藏中除身子外諸聲聞也。",
    "T34n1719_003:0198b24_3": "「此就極處亦不知」者，凡若夫之言明其意通，故下節節不知於上，若極位者則一切下位而皆不知也。",
    "T34n1719_003:0198b27_4": "故菩薩、補處及以尊極此之三位，若存教道應通四教展轉互比，文中且然。",
    "T34n1719_003:0198b28_5": "今最居極，故補處極不知尊極。",
    "T34n1719_003:0198b29_6": "又「彌勒」去義當本迹，隱本智明迹同暗訥。",
    "T34n1719_003:0198c01_7": "若作觀心釋者，智照靈通六即隨變，初文因緣義對四悉，其義宛然。",
    "T34n1719_003:0198c03_8": "內外異故見聞歡喜，六瑞外彰物覩生善，依理變通遍調一切，法王理極故無過上。",
    "T34n1719_003:0198c05_9": "「若將下偈」顯大眾疑念同彌勒有三者，此諸大眾共覩六瑞，自入位來遍歷多會，久知文殊神用莫測，故至彌勒興念之時，眾亦精誠專注妙德，故使彌勒發問之際，先觀大眾方宣固疑，審知文殊是決疑地。",
    "T34n1719_003:0198c10_10": "舊解可知。",
    "T34n1719_003:0198c10_11": "準今問答意，引偈既云三念不專彌勒，但處一事任運發問居先。",
    "T34n1719_003:0198c11_12": "言問答者，文殊最能，何獨彌勒？",
    "T34n1719_003:0198c12_13": "應云物機在於問者答者，故以四釋而消其文，即因緣等也。",
    "T34n1719_003:0198c14_14": "初「問答」下是因緣，如文殊推堪問疾於無垢施，仍為所訶故云「在無」。",
    "T34n1719_003:0198c15_15": "又「法門」下約教，四教不出權實故也。",
    "T34n1719_003:0198c16_16": "「又迹」下本迹也。",
    "T34n1719_003:0198c17_0": "「又名」下觀心也。",
    "T34n1719_003:0198c17_1": "初因緣中其文雖狹，若義立者亦具四悉：問答隨樂即世界也，赴眾所欣為人也，咸釋眾疑對治也，位行齊等第一義也。",
    "T34n1719_003:0198c20_2": "次發問序者，頌初先料簡偈文有無。",
    "T34n1719_003:0198c21_3": "先「何意」下問？",
    "T34n1719_003:0198c21_4": "次「龍樹」下答。",
    "T34n1719_003:0198c21_5": "論文十義今但列六，前五即初五文也，六、使後人於經生信，七、易奪言詞轉勢說法，八、示義無盡，九、明至人有無方之說，十、如今文第六文是。",
    "T34n1719_003:0198c25_6": "總論即因緣釋也，初二世界，三五為人，第四第一義，「又為」下第六對治，能除後來疑故。",
    "T34n1719_003:0198c27_0": "餘闕四文，第六同為人，第七同對治，八九同第一義，故略不論。",
    "T34n1719_003:0198c28_1": "正釋中先述古，次「觀文」下且總非之，「說法」下釋出顯是。",
    "T34n1719_003:0198c29_2": "於中先明非縮，次明非盈。",
    "T34n1719_003:0199a01_3": "初文準義在初二句中，故非縮也。",
    "T34n1719_003:0199a02_4": "於中先立，但舉放光動地之末，則知說法入定之本，若無定慧安能現變？",
    "T34n1719_003:0199a04_5": "次「他不見」下責，「今反」下引答以難。",
    "T34n1719_003:0199a05_0": "「又問」下覈出問處，「今指」下答也。",
    "T34n1719_003:0199a05_1": "前長行但總問放光，若執唯光是問餘不問者，應當非瑞，則雨華動地尚不成瑞，何獨說法及入定耶？",
    "T34n1719_003:0199a08_2": "放光既在此土瑞終，仍居他土六瑞之首，故總舉一光通收二六。",
    "T34n1719_003:0199a09_3": "況「若更」下別問導師兩字，義自兼之。",
    "T34n1719_003:0199a10_4": "次明非盈者，風地二瑞並有所依，所依是瑞能依豈非？",
    "T34n1719_003:0199a11_5": "故於今文明非盈也。",
    "T34n1719_003:0199a12_6": "於中亦先述非，次破中初一句略斥，次「風本」下破為二，先明風有香尚得為瑞，況復風地本為顯華，雖各立瑞名而共成華德。",
    "T34n1719_003:0199a15_7": "《正法華》中但直云香，不云風也。",
    "T34n1719_003:0199a16_8": "故知風若無香不成瑞也。",
    "T34n1719_003:0199a16_9": "「夫天華」下明香本屬華，華香如檀故云檀風，若香風非瑞華亦非瑞，地淨準知。",
    "T34n1719_003:0199a18_10": "於中為四：先總明有香等，次「此表」下釋出所以。",
    "T34n1719_003:0199a19_11": "言「因運至果」者，明華香入風如道風德香熏一切也。",
    "T34n1719_003:0199a21_0": "三「金光明」下引證，四「故以」下結成，以果上二事顯因功也。",
    "T34n1719_003:0199a22_1": "由華有香非獨風爾。",
    "T34n1719_003:0199a22_2": "由香風故其地必淨。",
    "T34n1719_003:0199a23_3": "言「二事」者，謂功德、法身。",
    "T34n1719_003:0199a23_4": "功德因也，法身果也。",
    "T34n1719_003:0199a24_5": "由至果故成就二義：一至果，二果淨，由因至果故令果淨。",
    "T34n1719_003:0199a25_6": "次二句地動瑞，次一行眾喜。",
    "T34n1719_003:0199a26_7": "雖不依前次第，六瑞宛足。",
    "T34n1719_003:0199a27_8": "次「初三行」下言「驗此」等者，前長行中光瑞乃居此土第六，乘此即明他土六瑞，他土六瑞無光不見，故須判為他土總瑞，恐人不了至此點出故云驗此。",
    "T34n1719_003:0199b01_9": "故偈中此土光瑞云大光普照，前已明竟。",
    "T34n1719_003:0199b02_10": "至他土瑞首重云「眉間光明」等者，重牒總瑞文耳。",
    "T34n1719_003:0199b03_11": "涉公都不立二土六瑞，但云「此初行中上半譯是，下半譯非，應云佛在大眾入于三昧。",
    "T34n1719_003:0199b05_12": "三昧大事而不云放光，下文自有。」",
    "T34n1719_003:0199b06_13": "今謂此文自是他土總瑞，故知自未曉於經旨，徒加譯者之非，既為他土總瑞，所以不別分之。",
    "T34n1719_003:0199b08_14": "但戴在六趣之始，即初一行頌總瑞也。",
    "T34n1719_003:0199b09_15": "次頌別瑞。",
    "T34n1719_003:0199b10_16": "初頌六趣中云六是能趣人者四趣，及天雖即非人，通指宰主，乃遍六趣。",
    "T34n1719_003:0199b11_17": "於中初二句略舉上下，「諸世界」下具列依正因果。",
    "T34n1719_003:0199b12_18": "初「諸世界」者，指萬八千，非但見能趣有情，亦覩所趣諸有，非但見果報好醜，亦知業緣善惡，故見六趣但是取機之所。",
    "T34n1719_003:0199b15_19": "「又覩」下云「聖主師子」等者，聖即是主故云聖主。",
    "T34n1719_003:0199b16_20": "有人云：聖中之主，謂於外道支佛羅漢法身菩薩諸聖中主。",
    "T34n1719_003:0199b18_21": "今謂華嚴十方世界主伴之主，非關二乘外道，但是諸菩薩伴中之主，聖主如師子故云也。",
    "T34n1719_003:0199b20_22": "師子具如《大經》、《大論》師子法門。",
    "T34n1719_003:0199b21_0": "又師子吼者，名決定說，前兩教主非師子吼，說非決定、不譚真實第一義故，雖云兼別，最初純大故云第一。",
    "T34n1719_003:0199b23_1": "前之兩教猶雜煩惱故非清淨，赴機未遍不名柔軟，並詮中道故云深妙，稱理當機故云樂聞。",
    "T34n1719_003:0199b25_2": "有云：如來胸中大種所起，故名清淨。",
    "T34n1719_003:0199b26_3": "無卒暴故名曰柔軟。",
    "T34n1719_003:0199b27_4": "此以欲色凡夫報質，釋佛梵聲，一何苦哉！",
    "T34n1719_003:0199b28_5": "各於世界者，一者以萬八千為各，二者主伴不同為各。",
    "T34n1719_003:0199b29_6": "信知須判為華嚴教，前之兩教及中三昧無此事故。",
    "T34n1719_003:0199c01_7": "二教八門名為種種，無三乘事名為佛法。",
    "T34n1719_003:0199c02_8": "「若人」下頌四諦等者，他人不作華嚴消文，遭苦已前鹿苑之始，豈有各於世界之文？",
    "T34n1719_003:0199c04_9": "以小乘中無十方佛故。",
    "T34n1719_003:0199c05_10": "頓後漸初唯有鹿苑三藏三乘，初乘四諦乃至佛子三相宛然，如何不以五時消文？",
    "T34n1719_003:0199c07_11": "文中先出能厭之行，厭不遍故未得名盡。",
    "T34n1719_003:0199c08_12": "雙厭因果，至說涅槃，方乃厭盡。",
    "T34n1719_003:0199c09_13": "「在文分明」者，苦含因果即苦集諦，厭老病死即道諦，為說涅槃即滅諦，亦可為說之言兼於道諦，涅槃之道即道諦也。",
    "T34n1719_003:0199c11_14": "所證滅理即滅諦也。",
    "T34n1719_003:0199c12_15": "又遭苦是總標，厭老病死是知苦，知苦故斷集，為說涅槃是知滅，知滅故修道。",
    "T34n1719_003:0199c14_16": "難陀持戒具如《止觀》第四記。",
    "T34n1719_003:0199c14_17": "支佛但說得果之由，及以所求法勝，若例聲聞須明行相(云云)。",
    "T34n1719_003:0199c16_18": "「若有佛子」下是開六度大乘者，修種種行及無上慧諸教共有，今初形凡小亦得種種及無上名，不雜凡小通得名淨。",
    "T34n1719_003:0199c19_0": "「非畢竟淨」者，且約三藏六度言之，藥中無病名為淨耳。",
    "T34n1719_003:0199c20_1": "若欲於此辨四悉者，「三乘行異」世界也，「緣覺」為人，「聲聞」對治，「菩薩」第一義，況復各各皆具四悉，三乘約教準例可知。",
    "T34n1719_003:0199c23_0": "本迹觀心亦應可解，下去諸度隨文略消。",
    "T34n1719_003:0199c23_1": "「又聲聞」等者，且約當教一途而說，應知通教三乘並以界內滅諦為初門，別教菩薩以界外道諦為初門，圓人以界外滅諦為初門。",
    "T34n1719_003:0199c27_2": "此中明因光暫見，不合廣求法相，但略堪表同於理即足，若論修行方可廣辨。",
    "T34n1719_003:0199c29_0": "以下三十一行半廣明二味，故判此文唯三藏也。",
    "T34n1719_003:0200a01_1": "「結前開後」者，結前中言見聞及事者，據漸頓教皆云演說及為說等，即是聞也。",
    "T34n1719_003:0200a03_0": "「又見佛子」等，即是見也。",
    "T34n1719_003:0200a03_1": "見中種種多皆事也。",
    "T34n1719_003:0200a04_2": "大綱略足故云「若斯」，同者略之謂千億事。",
    "T34n1719_003:0200a05_3": "言「開後」者，續後而說故云「今當」，及千億事文中置之，今應兩牽。",
    "T34n1719_003:0200a06_4": "亦可前四句結前，「如是」下二句開後，蘭菊之言斯有在也。",
    "T34n1719_003:0200a07_5": "此下三十一行半，分文但云「菩薩修行」，既居鹿苑之後，又在涅槃之前，準下釋般若須兼二酥，以法華相未決了故，從容釋之。",
    "T34n1719_003:0200a10_6": "雖約二酥教多在三，如前分別故。",
    "T34n1719_003:0200a11_7": "諸度約教，別圓之前多不云教，含二意一。",
    "T34n1719_003:0200a12_8": "爾後釋義，準部通四令識眉目，以長行中具云方等般若故也。",
    "T34n1719_003:0200a14_9": "總問中《經》云「恒沙」者，阿耨達池四面各出一河，東銀牛口出殑伽河，南金象口出信度河，西瑠璃馬口出縛芻河，北頗胝迦師子口出徙多河，各繞池一匝流入四海。",
    "T34n1719_003:0200a18_10": "於中殑伽沙細而多，外人所計以為福河，入洗滅罪，佛亦順俗故常指之。",
    "T34n1719_003:0200a19_11": "又佛說法多近此河，故以為喻。",
    "T34n1719_003:0200a20_12": "此下六度但略指大體，若依二味具出其相，具如《止觀》第二、第七記所引。",
    "T34n1719_003:0200a22_13": "問：既云方等般若，亦應具有兩教二乘，何得總問唯求佛道？",
    "T34n1719_003:0200a23_14": "答：實如所問，但避繁文，還同鹿苑故略不說。",
    "T34n1719_003:0200a24_15": "「駟馬」者，四匹共乘故云駟也。",
    "T34n1719_003:0200a25_16": "「俠」字胡帖反，豪也。",
    "T34n1719_003:0200a26_0": "「文殊」下《經》云「往詣」等者，表往非餘故指佛所，所問尊極云無上道，所棄不輕故云樂土，身心俱離故云剃除。",
    "T34n1719_003:0200a28_1": "如是消釋世所共有，凡諸解說貴在教宗，顯理之精息其繁芿。",
    "T34n1719_003:0200b01_2": "「五王經」者，此是一卷小經。",
    "T34n1719_003:0200b01_3": "經云：「昔有五王隣國無競互為親友，有一大王名曰普安，習菩薩行，以餘四王邪見熾盛，普安愍之呼來殿上，七日七夜娛樂受樂，四王曰：國事眾多請退還家。",
    "T34n1719_003:0200b05_4": "大王自送并命左右而隨送之。",
    "T34n1719_003:0200b06_5": "至於半道而問之言：各何所樂？",
    "T34n1719_003:0200b06_6": "一云：願春陽之日遊戲原野。",
    "T34n1719_003:0200b07_7": "一云：願常作王種種嚴飾，人民侍從道路傾目。",
    "T34n1719_003:0200b08_8": "一云：願得好婦兒端正無雙。",
    "T34n1719_003:0200b09_9": "一云：願父母常在多有兄弟，美食音樂共相娛樂。",
    "T34n1719_003:0200b10_10": "各各說已，迴白大王：王何所願？",
    "T34n1719_003:0200b11_11": "答：我先說卿所願不長。",
    "T34n1719_003:0200b11_12": "若樂春遊冬先彫朽，若樂為王福盡相伐，若樂婦兒一朝疾病受苦無量，若樂父母常在等，一旦有事為他所執。",
    "T34n1719_003:0200b14_13": "四王又問：大王如何所樂？",
    "T34n1719_003:0200b15_14": "答言：我所樂者，不生不滅不苦不樂，不飢不渴不寒不熱，存亡自在。",
    "T34n1719_003:0200b16_15": "四王問曰：如此之樂何處有耶？",
    "T34n1719_003:0200b17_16": "何處有師？",
    "T34n1719_003:0200b17_17": "大王曰：吾師號佛，近在祇洹。",
    "T34n1719_003:0200b18_18": "諸王歡喜各詣佛所，却坐一面白佛自責。",
    "T34n1719_003:0200b19_19": "佛說八苦，王及侍從百千萬人得須陀洹，捨國入道，大相略同。」",
    "T34n1719_003:0200b20_20": "既云問無上道，非關小果，且據捨土出家事同，故今引之。",
    "T34n1719_003:0200b22_21": "光中所見亦可八苦以為助行，諸教共之故捨國事同，觀行須別以分諸教。",
    "T34n1719_003:0200b24_22": "又如《長含》有四輪王，分於一國雇人剃頭，既云諸王機亦不一。",
    "T34n1719_003:0200b25_23": "下去「又見」等亦通諸機故也。",
    "T34n1719_003:0200b26_24": "◎法華文句記卷第三(上)法華文句記卷第三(中)唐天台沙門湛然述◎《經》云「被法服」者，如《瓔珞經》云：「若天龍八部鬪爭，念此袈裟生慈悲心」，意令比丘安可不忍，亦令俗眾生慕樂故，龍得一縷牛角一觸等(云云)。",
    "T34n1719_003:0200c08_25": "彼王所慕與此大同，此中祇合明所見意以序表正，諸度行相功德及袈裟等，但是寄此汎明之耳。",
    "T34n1719_003:0200c10_26": "然必須辨行體顯教以分味殊。",
    "T34n1719_003:0200c11_27": "「生忍」等者，文中兩解，初通以三句用釋三忍，次一一句別對三忍，應須附文釋出所以。",
    "T34n1719_003:0200c13_28": "若分三忍對四教者，生忍、苦忍別在初教，通為四境，何人不須具此二耶？",
    "T34n1719_003:0200c15_29": "別在地前求佛道者，此中雖無但準例說。",
    "T34n1719_003:0200c16_30": "次文即以誦經為第一義者，若不求佛忍不關誦，故以誦經同求佛道。",
    "T34n1719_003:0200c18_31": "第一義忍通亦在三，別唯圓別，故令三句諸教不同。",
    "T34n1719_003:0200c19_32": "如《別譯阿含》佛在舍衛有一梵志來至佛所，種種罵佛種種惱佛。",
    "T34n1719_003:0200c21_0": "佛告梵志：如汝以種種飲食上王，及遺親族；彼不受者為復屬誰？",
    "T34n1719_003:0200c22_1": "梵志曰：此屬於我。",
    "T34n1719_003:0200c23_2": "佛言：此亦如是。",
    "T34n1719_003:0200c23_3": "我既不受還屬於汝。",
    "T34n1719_003:0200c23_4": "故此不受亦是生忍，故此生忍別屬三藏，在《阿含》故；通於通教，理不受故，況復通用諸教共之？",
    "T34n1719_003:0200c26_5": "其名既通須釋相狀。",
    "T34n1719_003:0200c26_6": "次進中實相亦可通四別二。",
    "T34n1719_003:0200c27_7": "「窳」者，如瓜在穴，病也。",
    "T34n1719_003:0200c27_8": "禪中云通途皆有根本修者，諸教皆修故也。",
    "T34n1719_003:0200c28_9": "若達根本，即成出世及出世上上，具如《止觀》禪境中明，今文語略，但云「出世上上」及以「根本」，根本即三藏，出世即通教，上上即別圓。",
    "T34n1719_003:0201a02_10": "又四教皆以根本為境，故釋前行通涉諸教，於前行中云「離欲」者，通教也。",
    "T34n1719_003:0201a04_11": "又「根本」下，藏通兩教也，此兩皆修根本背捨等故。",
    "T34n1719_003:0201a05_12": "然應須知觀行猶別以辨兩教，別離二乘且從難說，中道離欲中義通圓別，從圓受名。",
    "T34n1719_003:0201a07_13": "重釋「深修」者，由深修故離欲不同，則根本中亦應傳傳為深故也。",
    "T34n1719_003:0201a09_14": "此中根本乃至二乘具六已來，亦具藏通二教意也。",
    "T34n1719_003:0201a10_15": "別教五通如文，亦可讓於初地已上。",
    "T34n1719_003:0201a11_16": "「圓教初後皆六通」者，但約理圓無漏失故義立六通，若從實說，初地初住分得無漏通耳。",
    "T34n1719_003:0201a13_17": "「安禪」等者，前通釋中通深淺故，今上上禪別在別圓。",
    "T34n1719_003:0201a15_0": "釋般若化他中云「定慧具足」者，別人利物橫具諸教乃至圓教，今從極說故展轉比，乃至地住方乃具足，是故文中初從色定亦名為等，等故具足，有漏尚等況復餘耶？",
    "T34n1719_003:0201a18_1": "背捨等名等不等者，約無漏事禪以判，既云厭背故多屬慧，九定名定從名判耳，無間入故。",
    "T34n1719_003:0201a21_0": "十一切處，前八屬慧、後二屬定，又前八在色色界之中。",
    "T34n1719_003:0201a22_1": "亦自得等已如前說，前是因緣。",
    "T34n1719_003:0201a23_2": "「又二乘」下約教判，二乘即前兩教也。",
    "T34n1719_003:0201a23_3": "菩薩及佛即四教義足。",
    "T34n1719_003:0201a24_4": "「空觀」去約觀判也。",
    "T34n1719_003:0201a24_5": "「破魔」等者，四佛各有四降魔相，具如《止觀》第八及記。",
    "T34n1719_003:0201a26_6": "若對教者，亦空二假別中圓則具教觀二義故也。",
    "T34n1719_003:0201a27_7": "乃至地住各有破於八魔十魔，八魔十魔具如《止觀》第八及記。",
    "T34n1719_003:0201a28_8": "究竟破盡故名「一切」。",
    "T34n1719_003:0201a29_9": "「擊梵」等者，即真妙梵音之所轉也。",
    "T34n1719_003:0201a29_10": "既降魔已應轉法輪，文從實說但云初住，通論四佛各各能轉，乃至真妙亦通四佛。",
    "T34n1719_003:0201b02_11": "次約不次第，云「隨見而問」者，問：向明所見可非隨見。",
    "T34n1719_003:0201b04_12": "答：並是隨見但二途不同，從不次邊最為隨見，尚許一見具經五時，何妨覩行次與不次。",
    "T34n1719_003:0201b06_13": "「三藏後」等者，此則全是彼佛所說，且如見人見行不妨見說。",
    "T34n1719_003:0201b07_14": "「捨禪」者，第四禪也。",
    "T34n1719_003:0201b08_15": "亦可別圓忘懷之捨，忘彼禪故名之為捨。",
    "T34n1719_003:0201b09_16": "「悲禪」者，《婆沙》云：「初禪修悲易，二禪修喜易，三禪修慈易，四禪修捨易。」",
    "T34n1719_003:0201b10_17": "此中悲禪既云化他，豈獨初禪？",
    "T34n1719_003:0201b11_18": "故《婆沙》中尚有通別，況大教耶？",
    "T34n1719_003:0201b12_19": "故一一禪皆應云慈乃至喜捨。",
    "T34n1719_003:0201b12_20": "「華嚴思益」等者，《華嚴》具二，《思益》具四，故《思益》第二卷初，網明菩薩放光遍照十方阿僧祇國，一切煩惱一切疾病遇光安樂。",
    "T34n1719_003:0201b15_21": "煩惱病苦並云一切。",
    "T34n1719_003:0201b16_22": "乃至佛自放六度光，觸者蒙益，故皆具四。",
    "T34n1719_003:0201b17_23": "以初地例佛亦應無妨，故得引之。",
    "T34n1719_003:0201b18_24": "第一云：「佛告思益梵天：能教眾生一切智心是名布施，不捨菩提心名持戒，不見心相生滅名忍，求心不可得名進，除身心麁名禪，離諸戲論名慧。」",
    "T34n1719_003:0201b21_25": "豈非三藏六度耶？",
    "T34n1719_003:0201b22_26": "第二云：「我說布施名為涅槃，愚謂大富，入諸法實相故，持戒是涅槃不作不起故，忍是涅槃念念滅故，進是涅槃無所取故，禪是涅槃不貪著故，慧是涅槃不得相故。」",
    "T34n1719_003:0201b26_27": "又云：「布施平等即薩婆若，乃至般若即薩婆若。」",
    "T34n1719_003:0201b27_28": "又云：「布施不施不慳，乃至般若不智不愚。」",
    "T34n1719_003:0201b28_29": "此等豈非並是通教六度相耶？",
    "T34n1719_003:0201b28_30": "第四云：「能達一切法無所捨名檀，達一切法無所漏失名尸，達一切法無所傷損名忍，達一切法平等名禪，達一切法無有起相名慧。」",
    "T34n1719_003:0201c03_31": "豈非別圓六度相耶？",
    "T34n1719_003:0201c03_32": "《華嚴》具如《止觀》第七記引。",
    "T34n1719_003:0201c04_33": "又如《地持》六度各九，此並蒙光得益之相，以佛道名通悲禪不局，初地初住及通七地俱皆得入，故作通釋。",
    "T34n1719_003:0201c06_34": "四相既分五時可辨，是故不假諸餘繁論。",
    "T34n1719_003:0201c07_35": "未嘗睡眠，具如《止觀》第四。",
    "T34n1719_003:0201c08_36": "然彼是方便此中正修，亦通四教，若小乘中如那律，具如《止觀》第四記。",
    "T34n1719_003:0201c10_37": "此中在大以求佛道，故引《般舟》以為行儀，「般舟」翻佛立，此舉除睡中最，以九十日常行故也。",
    "T34n1719_003:0201c12_38": "準部又通，通諸教故。",
    "T34n1719_003:0201c12_39": "無缺乃至究竟，但此十戒名出《大論》，亦通諸教，具如《止觀》、《玄》文。",
    "T34n1719_003:0201c14_40": "今十始終悉是菩薩，故皆求佛道。",
    "T34n1719_003:0201c15_41": "「生法兩忍」者，合前二忍為生忍，第一義為法忍，初半能忍人，次半所忍境，下半用忍意，意即兼於生法故也。",
    "T34n1719_003:0201c17_42": "故知生忍之名名通義別，三藏中生滅事忍為生忍，衍門中生忍法忍永異三藏。",
    "T34n1719_003:0201c19_43": "「力」者，《阿含》云：「力有六種，小兒啼為力，女人嗔為力，國王憍為力，羅漢進為力，諸佛悲為力，比丘忍為力。」",
    "T34n1719_003:0201c21_44": "「離諸等」者，五蓋具如《止觀》第四卷(云云)。",
    "T34n1719_003:0201c22_45": "初一行半明所離，次半行明離意，以諸教禪皆離五蓋，意在佛道。",
    "T34n1719_003:0201c24_46": "如《寶積經》「迦葉云：有四法急走捨離百由旬外：一利養，二惡友，三惡眾，四同住多戲笑或嗔鬪等。」",
    "T34n1719_003:0201c26_47": "又云：「若有打截大千眾生，若有惡心惱發菩提心人，此過過是。」",
    "T34n1719_003:0201c28_48": "「癡眷屬」者，具如《般舟》須離癡人及鄉里等，望前亦有方便正修之別。",
    "T34n1719_003:0201c29_49": "「四事」者，前之三行正具四事，初行二事謂飲食湯藥，次行衣服，次行臥具房舍，諸教之中或復橋梁義井園林浴池，今無橋等。",
    "T34n1719_003:0202a03_50": "「殽」菹也。",
    "T34n1719_003:0202a03_51": "「膳」美食也。",
    "T34n1719_003:0202a04_52": "不知何事嘉祥及涉法師皆以殽為肉，縱有一分字義通肉，何須置餘專用於肉，使後代少識者疑之。",
    "T34n1719_003:0202a06_53": "應云：非穀而食曰餚。",
    "T34n1719_003:0202a07_0": "若作「[月*肴]」者噉也。",
    "T34n1719_003:0202a07_1": "《說文》曰：「膳者具食也。」",
    "T34n1719_003:0202a07_2": "秖云從肉作訓啖，誰即名為啖肉？",
    "T34n1719_003:0202a08_3": "或云：是肉未制之前。",
    "T34n1719_003:0202a09_4": "斯言更謬，大乘頓制一切斷肉，何論《楞伽》前後制耶？",
    "T34n1719_003:0202a10_5": "況復並是光中所見，豈一萬八千咸同未施斷肉之制，猶以[月*肴]肉供佛僧耶？",
    "T34n1719_003:0202a12_6": "經名衣等者，如此土迦葉袈裟直十萬兩金，光中所見或當有此。",
    "T34n1719_003:0202a13_7": "次釋般若第三行中云「言語道斷」者，心不著故必離言說，言語道斷泯前初行不可說而說，心行處滅泯前次行不可觀而觀，雖復雙泯而說而照，故云「說不可說觀不可觀」。",
    "T34n1719_003:0202a17_8": "此語復通衍中諸教，故不局此。",
    "T34n1719_003:0202a18_9": "消此三行文有五釋：初直消經文；次釋三行全在方等，而言六者，五隨般若故也；第三釋三行全同般若，「盛譚」等是初行意，「寂滅」等是次行意，「清淨」等是第三行意，以從名便同稱般若；第四釋以三行具對三味；第五復同般若。",
    "T34n1719_003:0202a24_10": "問：若爾，此第五釋與第三何別？",
    "T34n1719_003:0202a24_11": "答：第三直以不說而說等與般若相同，故且對之。",
    "T34n1719_003:0202a25_12": "此中因第四釋中以第三行對於法華者，良由妙慧二字，仍云見人不見座席，故却將初後二行，歸於中間一行。",
    "T34n1719_003:0202a28_13": "不觀而觀正同般若，即與不見法華席同，等是不見故未消《法華》。",
    "T34n1719_003:0202b01_14": "皆云或者，意在於斯。",
    "T34n1719_003:0202b01_15": "問：前分文獨在方等，今釋具對三味耶？",
    "T34n1719_003:0202b02_16": "答：一者方等具足四教，攝法多故；二者唯未見法華座席，是故於法華前從容說之而兼般若。",
    "T34n1719_003:0202b04_17": "然又諸教六度別者，皆由般若，是故具論。",
    "T34n1719_003:0202b05_18": "所以若說若觀及言語道斷，諸教有故故須具論(云云)。",
    "T34n1719_003:0202b07_19": "況所見難量故詳之至五，收羅既廣不出於斯。",
    "T34n1719_003:0202b08_20": "「兩意從人」者，第四第五意中，正指第三行也。",
    "T34n1719_003:0202b09_21": "「冷然」下「云云」者，如向略申，上文但云種種因緣信解相貌，未分三味四教之別，釋者誰知三行含於二味。",
    "T34n1719_003:0202b11_22": "又諸經論六之與十，離合不同，具如《止觀》第七記。",
    "T34n1719_003:0202b12_23": "又《瓔珞》十度各各具三，義通諸意，故下卷云：「施有三，謂財、法、無畏。",
    "T34n1719_003:0202b14_24": "尸有三，謂自性、受法、利生。",
    "T34n1719_003:0202b15_25": "忍有三，謂苦行、外惡、第一義。",
    "T34n1719_003:0202b15_26": "進有三，謂起大誓心、方便進趣，勸化眾生。",
    "T34n1719_003:0202b16_27": "禪定有三，謂亂想不起、生諸功德、利益眾生。",
    "T34n1719_003:0202b17_28": "慧有三，謂照有、照無、照中。",
    "T34n1719_003:0202b18_29": "願有三，謂自行、神通、外化。",
    "T34n1719_003:0202b19_30": "方便有三，謂進趣向果、巧會有無、不捨不受。",
    "T34n1719_003:0202b20_31": "力有三，謂報得、修得、變化。",
    "T34n1719_003:0202b20_32": "智有三，謂無想智、一切種智、變化智。」",
    "T34n1719_003:0202b21_33": "「以佛舍利」者，略如長行，新云窣覩波，此云高顯。",
    "T34n1719_003:0202b22_34": "方墳者，義立謂安置身骨處也。",
    "T34n1719_003:0202b23_35": "見有滅度之相，則知佛已涅槃，雖見入於涅槃，不知爾前所說，而時眾不決未測見由，故不同古畏妨壽量。",
    "T34n1719_003:0202b26_36": "又復爾前已見二酥，大小理足應不重說，是故懷疑。",
    "T34n1719_003:0202b27_37": "「諸天龍神」等者，塔藏身界故供者福大，不同殿堂形貌安處，故《長阿含》云：「佛臨涅槃，有梵摩比丘佛前立，執扇扇佛。",
    "T34n1719_003:0202c01_0": "佛言：却勿在吾前。",
    "T34n1719_003:0202c01_1": "阿難思念：此比丘常侍佛供給無厭，今者末後須其給使，乃令遣却何因緣耶？",
    "T34n1719_003:0202c03_2": "佛告阿難：今俱尸城十二由旬天神側塞，嫌此比丘當佛前立，今者末後諸天神等，皆欲供養，而此比丘有大威德光明映蔽，使我不得親近禮敬，是故令却。",
    "T34n1719_003:0202c06_3": "阿難白佛：何因緣故有是身光？",
    "T34n1719_003:0202c07_4": "佛言：毘婆尸佛時以歡喜心手執火炬，照彼佛塔，使其身體光明乃爾，上至二十八天身光不及。」",
    "T34n1719_003:0202c09_5": "火照既爾餘皆準知。",
    "T34n1719_003:0202c10_6": "故知舍利所住之處其功不輕，慢之生罪罪莫大矣。",
    "T34n1719_003:0202c11_7": "如斯等例經文甚多何可具列，並非今正意。",
    "T34n1719_003:0202c12_8": "《經》云「天樹王」者，即忉利天波利質多羅樹，具如《釋籤》引《大經》文。",
    "T34n1719_003:0202c14_9": "結文意者，正供舍利旁嚴國界，若直爾嚴國何須起塔？",
    "T34n1719_003:0202c15_10": "「白毫為本」者，此約道理，白毫表中，為諸法本不必最初，及由光見以之為本，如他土瑞六趣居首，豈為瑞本？",
    "T34n1719_003:0202c18_0": "所以他土以佛為本，若論總別仍同因光。",
    "T34n1719_003:0202c19_0": "言「佛為本」者，下凡依佛，佛之人法由佛始終，始必歸終。",
    "T34n1719_003:0202c20_1": "問：他土六瑞容可因光，此土但云佛放一光，見此國界何曾關五？",
    "T34n1719_003:0202c21_2": "答：因光見處一切皆妙，當知光是殊妙之本，況復諸瑞並中為本，光即中也。",
    "T34n1719_003:0202c23_3": "他六皆中由光亦爾。",
    "T34n1719_003:0202c24_4": "次行者，初二句歎光本，初中初一句二字舉光本，本即神力智慧。",
    "T34n1719_003:0202c25_5": "言「諸佛」者，舉諸顯一，正指釋迦。",
    "T34n1719_003:0202c26_6": "次二字正歎，爾前不然故云「希有」，由二事故其光乃淨。",
    "T34n1719_003:0202c27_7": "下之二句歎光體用，於中初句歎光體，次句歎用，所照國也。",
    "T34n1719_003:0202c29_8": "過萬八千方云「無量」，故前立數且從所表，況復諸方所照亦爾，故云無量。",
    "T34n1719_003:0203a01_9": "第三行中，初二句重舉所照而歎過常，次二句舉見稱號，以請答。",
    "T34n1719_003:0203a03_10": "云「見此」者，二土瑞也。",
    "T34n1719_003:0203a03_11": "與一化異故云未曾，既殊凡諂未曾不虛，諸佛子等疑事不輕，故重啟之。",
    "T34n1719_003:0203a05_12": "非專為己故云「眾」也。",
    "T34n1719_003:0203a06_13": "言「構難」者，構者架也累也，頻至於四故云累等。",
    "T34n1719_003:0203a07_14": "彌勒節節設問，文殊皆構而拒之。",
    "T34n1719_003:0203a08_15": "此三意者，初意明事大意遠，次意將護發起影響二眾，第三意將護當機結緣二眾。",
    "T34n1719_003:0203a10_16": "雖復初、二，共成第三，故彌勒三意並託機緣，故云「妨聞」「機在仁者」及以「闔眾」，是故託眾翻其三意，而請必答。",
    "T34n1719_003:0203a12_17": "「靳」亦「固」也。",
    "T34n1719_003:0203a12_18": "《廣雅》云：「彊轅也。」",
    "T34n1719_003:0203a13_19": "「兕」者音似，似牛而一角，似牛非牛故云「疑兕」。",
    "T34n1719_003:0203a14_20": "今憂懷不決故云「憂兕」。",
    "T34n1719_003:0203a14_21": "「闔」字胡臘反，閉也。",
    "T34n1719_003:0203a15_22": "《漢書》云：「闔眾不廌一人者，闔盡也。」",
    "T34n1719_003:0203a16_23": "當知今會盡眾疑也。",
    "T34n1719_003:0203a16_24": "初拒中云「眾未曾疑」者，且據不發言者以質彌勒。",
    "T34n1719_003:0203a17_25": "次「待佛定起」者，佛若定起其疑自決。",
    "T34n1719_003:0203a18_26": "言「時答」者，催促之詞，令其即答。",
    "T34n1719_003:0203a19_27": "釗師招音，作「劉」字者誤。",
    "T34n1719_003:0203a20_28": "釗師有弟子行深，從支遁買山。",
    "T34n1719_003:0203a21_0": "答問為四：初開章，次生起，三「惟忖」下所以，四廣解。",
    "T34n1719_003:0203a22_1": "生起中云「罔像」者，亦可云仿像，未實貌也。",
    "T34n1719_003:0203a23_2": "「髣髴」二字古作「仿佛」，上敷往切，下方物切，上相似也，下不審也。",
    "T34n1719_003:0203a24_3": "若準此義，上字正當惟忖答也，惟忖答上此土瑞者。",
    "T34n1719_003:0203a26_4": "欲說等五句既對六瑞，即是以五忖此六瑞。",
    "T34n1719_003:0203a27_5": "略曾既云放斯光已即說大法，他土六瑞以光為總，因光先覩聖主演說，故知答他土問也。",
    "T34n1719_003:0203a29_6": "廣曾具述燈明六瑞及光所照，如今所見，乃至定起說經，即是雙答二土問也。",
    "T34n1719_003:0203b02_7": "雙問意在問於定後，故云雙答。",
    "T34n1719_003:0203b03_0": "「惟忖」下當因緣釋。",
    "T34n1719_003:0203b03_1": "「然文」下本迹也。",
    "T34n1719_003:0203b03_2": "據未廣述似同未知，既云今昔，昔即廣曾但未彰言先示惟忖，故先五句酬序六疑。",
    "T34n1719_003:0203b05_3": "破古中先敘，次「今明」下破。",
    "T34n1719_003:0203b06_4": "先去取，云「其法說不用」者，仍存其譬；不用法者，本門太早故也。",
    "T34n1719_003:0203b07_5": "問：至此尚破太早，何以通序本迹釋耶？",
    "T34n1719_003:0203b08_6": "答通序通於本迹，別序唯在迹門，故釋通序汎用本門，非通序中廣開壽量，乃至別序雖有本迹之言，或時且用體用本迹。",
    "T34n1719_003:0203b11_7": "問。",
    "T34n1719_003:0203b11_8": "若爾，譬本譬法，法既不用，何以用譬？",
    "T34n1719_003:0203b12_9": "答：秖緣光宅法譬分張，法則本迹俱譚，譬唯迹門顯實，去法存譬良有以也。",
    "T34n1719_003:0203b14_10": "儻若全取，仍須責云譬本譬法，如何三譬唯譬得記，改小破惑二法，乃以本迹雙論用譬除法，良由斯也。",
    "T34n1719_003:0203b16_11": "然《論》有八句：一、欲說大法，二、欲雨大法雨，三、欲擊大法鼓，四、欲建大法幢，五、欲然大法炬，六、欲吹大法蠡，七、欲不斷大法鼓，八、欲演大法義。",
    "T34n1719_003:0203b20_12": "今但依五句，以初句為總，下四為別。",
    "T34n1719_003:0203b20_13": "他以八句四對釋之，而云：一、破惡進善對，二、開權顯實對，三、得智證真對，四、說法利生對。",
    "T34n1719_003:0203b23_0": "仍云尋釋來由，唯有五句成兩對半，有破惡生善說法利生開權一句，餘者則闕，仍不次第，讀者應知。",
    "T34n1719_003:0203b25_1": "今謂論文八句釋經五句，是知不斷幢炬釋法鼓耳。",
    "T34n1719_003:0203b26_2": "不斷明鼓體相續，幢是法鼓標幟，炬明法鼓破暗，以喻釋喻道理如然。",
    "T34n1719_003:0203b28_3": "今依五句總別釋之。",
    "T34n1719_003:0203b28_4": "然通序冠首乍可從容，別由藉異無涉遠本，文殊答迹尚自惟忖，略廣方決乃酬問旨，何得率爾示遠本耶？",
    "T34n1719_003:0203c02_5": "若釋五句作顯本者，略曾廣曾並須知遠，光中橫見應發近迹，光中橫見尚隱當同，但以起塔密表入實，豈容於此便見遠成及以塔踊并分身耶？",
    "T34n1719_003:0203c05_6": "惟忖既未關於遠本，故略廣唯譚於近迹。",
    "T34n1719_003:0203c06_7": "「釋後既虛」等者，釋顯遠既虛，釋開三亦謬，開三秖應如今總別，不須以對廣略二文。",
    "T34n1719_003:0203c08_8": "若不爾者，徒稱權實。",
    "T34n1719_003:0203c09_9": "正釋中先直述大意，次正釋，三「橫竪下」結意。",
    "T34n1719_003:0203c10_10": "正釋中，先釋，次結惟忖。",
    "T34n1719_003:0203c11_11": "初文又二，先對五瑞，次別釋。",
    "T34n1719_003:0203c11_12": "大聖忖量不徒涉慮，此初惟忖乃為略廣二答之基，故彌勒思瑞以設疑，文殊附疑以忖度，是故內惟昔佛正前之六瑞，忖量今佛瑞後之三周，故略廣時方顯內忖，此即一經之骨目也。",
    "T34n1719_003:0203c16_0": "初中三，先對五瑞；次「欲說」下，一一解釋悉令表正；三「如是」下結示有無。",
    "T34n1719_003:0203c17_1": "秖為釋中以瑞表當，故論八句皆云「欲」也。",
    "T34n1719_003:0203c18_2": "釋中初句答說法瑞者，明昔說《無量義經》表欲迹門入實，兩時無量義義既不殊，驗知今日出生之後，收入何疑？",
    "T34n1719_003:0203c21_3": "法之大者豈過於此。",
    "T34n1719_003:0203c21_4": "次句答雨華瑞者，惟昔雨華時已表當說圓因四位，故四而非果，忖今天華而四雨，了時會之一因，一因必四位為所階，四雨以義、天為能表。",
    "T34n1719_003:0203c25_5": "第三句答眾喜瑞者，忖今同昔眾見瑞喜，冥表必行行依理教，故喜心內動圓障冥壞，改昔權人成今妙眾，人必稟教行理咸然。",
    "T34n1719_003:0203c28_6": "第四句答地動瑞者，忖今同昔見地動時，已表當破六番無明，故普佛世界六種震動，動雖形聲二別，且以大鼓忖之，故知誡兵必破邊彊之大賊，地動則除中理之無明，故二乘昔來都無斯理，序中冥利時眾未知。",
    "T34n1719_003:0204a04_7": "第五句答放光瑞者，忖今同昔覩光已表開顯道同，故以一光俱照彼此，此表釋迦彼表四佛，故知迹門不得同本。",
    "T34n1719_003:0204a07_8": "問：大法、法義二句何殊？",
    "T34n1719_003:0204a07_9": "答：大法表此土開顯，法義表彼此道同，此照於彼、彼同於此，故云「演」也。",
    "T34n1719_003:0204a09_10": "並一代所無，信答問有在。",
    "T34n1719_003:0204a09_11": "言「兼具」者，驗知四瑞在定，定不可無，闕此至略耳者。",
    "T34n1719_003:0204a11_12": "略謂極略，一往略曾似如略於惟忖，義則不然，以略曾中既有過去諸佛之言，但是望廣名為略耳，非望惟忖。",
    "T34n1719_003:0204a13_13": "是故惟忖但忖量過現，無曾見之言，故更略也。",
    "T34n1719_003:0204a14_14": "故此略言有其二意：一者言略，無曾見故：二者闕略，闕入定故。",
    "T34n1719_003:0204a16_15": "次別解中復為總別。",
    "T34n1719_003:0204a16_16": "總者，以下四句皆是大法，故知下四為成初句。",
    "T34n1719_003:0204a18_17": "所言別者，即以雨等別彼大法，令入住等對四位故，故名為別。",
    "T34n1719_003:0204a19_18": "即以光宅三喻而從今法，故釋五句並託喻從法，先以華瑞舉於橫別以示竪總，以初句中義含四位故也。",
    "T34n1719_003:0204a22_19": "故次以雨等以離前總，出四句故。",
    "T34n1719_003:0204a23_20": "「準此」下四當位自具從始至末，文中且從對竪以說，故以雨華用表四位，如吹法蠡通表改於四位，而別在於十行，擊鼓亦通表四番破惑，而別在十向，演說既通云橫廣竪深，竪深即如位位竪入，遍通諸位而別在十地。",
    "T34n1719_003:0204a28_21": "故初雨雨乃至法義一一遍於迹門廣說，但於眾生得益不同，須從竪釋束橫從竪，故入住者且名法雨，乃至入地且名法義，是故迹門通名雨雨乃至法義，故下廣釋句句皆云「為令眾生」，所入又有超次不同，今且從次並言「今之與昔」等也。",
    "T34n1719_003:0204b04_22": "如初明雨雨但表入住，即不云今昔。",
    "T34n1719_003:0204b05_23": "從信入住何所論改？",
    "T34n1719_003:0204b06_24": "非不改信，非改真位不得改名，故始入住不須云改。",
    "T34n1719_003:0204b07_25": "故知二乘鈍根菩薩昔法華前未破無明，今初入住但得名開，是故略開。",
    "T34n1719_003:0204b09_26": "利根深益在第二句，故第二句容有昔時利鈍菩薩及二乘人，先密入住并於今經始入住者，並進入行俱名改號，若顯若密至今不同。",
    "T34n1719_003:0204b12_27": "三四兩句準第二句，故知改名亦通於後，誡兵亦然。",
    "T34n1719_003:0204b13_28": "證位雖爾，亦有今昔聞經薄益入品入信，略如向明當機結緣，具如《玄》文利益妙說，故知爾前亦可義通開等四名。",
    "T34n1719_003:0204b16_29": "橫闊竪深者，前之三句非不深廣，今至地位最得其名。",
    "T34n1719_003:0204b17_30": "次「惟昔」下總結。",
    "T34n1719_003:0204b18_0": "「橫竪釋竟」者，若總別相對，以總為橫、以別為竪。",
    "T34n1719_003:0204b19_1": "若於別釋，初句雙顯橫竪二釋，下之三句文正明竪，位位兼橫。",
    "T34n1719_003:0204b20_2": "涉法師云：「論釋此文略無奇功，難可具依。」",
    "T34n1719_003:0204b21_3": "是故今文亦不全用。",
    "T34n1719_003:0204b22_0": "《經》「善男子」者，涉法師云：「離五不男」，豈法華中眾但離不男，纔堪為受聲聞無作，一緣之中少分而已。",
    "T34n1719_003:0204b24_1": "今言此名大小通共，至今應云開七方便為善，堪聞獨妙名男，男子即丈夫，具如《大經》。",
    "T34n1719_003:0204b26_2": "《大經》仍含三教佛性，具如《玄》文所引云，須陀洹人佛性如淨乳等，豈小教中有佛性耶？",
    "T34n1719_003:0204b28_3": "故知《大經》於《法華》之後，開方便教遍立佛性之名，名通義別，故男子之稱通在五時，諸教義別。",
    "T34n1719_003:0204c01_4": "次釋略曾，初言「小分明」者，且從言說階漸而言，意則不然，向云惟忖還忖廣略，故知略曾更述惟忖，答中但略舉光瑞，光照他方義當他土。",
    "T34n1719_003:0204c05_0": "總而言之，並答此土，況他土之文元為成此，故知惟忖且此、略曾且彼，所以分於彼此者，以惟忖中有今佛之言，略曾中有過去之語，以今表此、以過表彼。",
    "T34n1719_003:0204c08_1": "若爾廣曾亦置過去之言，何以雙表？",
    "T34n1719_003:0204c09_2": "答：廣中具述三同，可以三同顯此；復有過去之語，而以過去表他。",
    "T34n1719_003:0204c11_3": "若爾，判答之中無過去語，何以雙判？",
    "T34n1719_003:0204c12_4": "答：今見此瑞與本無異，本表過也。",
    "T34n1719_003:0204c12_5": "今日如來，即顯此也。",
    "T34n1719_003:0204c13_6": "雙述過現故表雙判。",
    "T34n1719_003:0204c13_7": "言「曾見」者，即是見廣，但言中痒序略廣漸增，為答之方賓主儀耳。",
    "T34n1719_003:0204c15_8": "「欲令」等者，欲令之言譚教意也。",
    "T34n1719_003:0204c16_9": "「聞」即聞慧，「知」即思慧，即開顯之聞思，故云「難信」。",
    "T34n1719_003:0204c17_10": "既有二慧必入修慧，豈佛說法獨令唯二，但以知釋修未可全當，故但云思。",
    "T34n1719_003:0204c19_11": "「亦信法」者，即圓二行，聞即信行，如〈隨喜〉、〈法師品〉等，知即法行如〈安樂行〉等，豈二行者全無修慧？",
    "T34n1719_003:0204c21_12": "如三周授記及本門功德等，並一往分別耳。",
    "T34n1719_003:0204c22_13": "乃至云「若聞是經思惟修習」等，故經文中其例不少，以一部文凡論入法不出二行故也。",
    "T34n1719_003:0204c24_14": "二慧二行得入諸位，故欲令之言意通初後。",
    "T34n1719_003:0204c25_15": "云「收無量以歸一」者，指說大法意也，義當於總。",
    "T34n1719_003:0204c26_16": "次云「改三乘」者，指法蠡十行。",
    "T34n1719_003:0204c27_17": "次云「六番」指擊鼓十向。",
    "T34n1719_003:0204c27_18": "次云「諸佛」等，指演義十地。",
    "T34n1719_003:0204c28_19": "次云「開」等却指法雨十住。",
    "T34n1719_003:0204c29_20": "故知略曾還述惟忖，瑞表所為故云欲令。",
    "T34n1719_003:0205a01_21": "「一切世間」等者，若不通指諸位並開佛知見，豈得云一切等耶？",
    "T34n1719_003:0205a02_22": "如下文云：一切世間多怨難信，難信之珠四十餘年方乃信解。",
    "T34n1719_003:0205a04_23": "次廣曾者，還廣上二。",
    "T34n1719_003:0205a04_24": "言「橫竪」者，彼此相望為橫，今昔相望為竪。",
    "T34n1719_003:0205a05_25": "「通號」者，應身皆具十，故名為通。",
    "T34n1719_003:0205a06_26": "法身望應亦得義立，吾今此身即是法身，故知應號即法號也。",
    "T34n1719_003:0205a07_27": "然釋法號須從法立，具如《止觀》第二記。",
    "T34n1719_003:0205a08_28": "又諸經中或時通列三號，即十中初三。",
    "T34n1719_003:0205a09_29": "故《淨名》云：「若我分別此三句義，窮劫不盡」，準三望七亦應可知。",
    "T34n1719_003:0205a11_30": "應號無盡，況法身耶？",
    "T34n1719_003:0205a11_31": "別號不定，如《楞伽經》「佛告大慧：我於此娑婆有三僧祇百千名號。」",
    "T34n1719_003:0205a13_32": "亦如《華嚴》此四天下十千名號，十方各一世界各十千名號，乃至十方盡虛空界種種不同。",
    "T34n1719_003:0205a15_33": "此佛既然，諸佛皆爾；佛號既然，佛身說法亦復如是。",
    "T34n1719_003:0205a16_34": "十號功德，如《育王經》香口比丘(云云)。",
    "T34n1719_003:0205a17_35": "若爾，今之一佛尚名字不同，何以言今名與他同耶？",
    "T34n1719_003:0205a18_36": "又釋別名作定慧自他釋者，何佛無此自他定慧，獨云燈明與釋迦同？",
    "T34n1719_003:0205a20_37": "答：應佛得名隨緣各別，其義縱具不及燈明，如《楞嚴》中堅意問壽，佛令往東方過三萬二千佛土，有佛名照明莊嚴自在王。",
    "T34n1719_003:0205a23_38": "堅意往問竟，白佛已，阿難云：如我解佛所說，彼佛是釋迦異名。",
    "T34n1719_003:0205a24_39": "故照明之言正與日月燈明義同。",
    "T34n1719_003:0205a25_40": "涉法師云：「日破暗、月作明，日成熱、月清涼，日開眾華合青華、月合眾華開青華，燈於密室能破暗，如彼智能破惑。」",
    "T34n1719_003:0205a28_41": "然全無合喻，況復亦無三同之見。",
    "T34n1719_003:0205a28_42": "依今合之，方在今教，方可依前定慧自他，故云隨緣稱別，義則不殊。",
    "T34n1719_003:0205b01_43": "次說法同中即五時同也。",
    "T34n1719_003:0205b02_44": "如《華嚴．四諦品》云：「文殊告諸菩薩，四聖諦此娑婆及十方世界，一一各有四百萬億十千名號。」",
    "T34n1719_003:0205b04_45": "《大集》亦爾。",
    "T34n1719_003:0205b04_46": "故知諸大四經多為辨異，唯有今經特為顯同，非但今佛與他佛法同，亦乃己他皆入一味。",
    "T34n1719_003:0205b06_47": "故下文云「因緣譬喻皆至種智」，是故諸經不出異意。",
    "T34n1719_003:0205b08_0": "「大乘七善」者，既云通大小乘，《論》中又以聞思修三而為三時，《成論》又以少年中年老年所說為三，不同今人，今人老者所說非善。",
    "T34n1719_003:0205b11_0": "又亦以三乘為三，故云通也。",
    "T34n1719_003:0205b11_1": "今文以三段為三，其言仍通、其義則別；時節既爾，餘六準知。",
    "T34n1719_003:0205b13_2": "今經應云圓乘七善。",
    "T34n1719_003:0205b13_3": "「八音」者：一極好，二柔軟，三和適，四尊慧，五不女，六不誤，七深遠，八不竭。",
    "T34n1719_003:0205b15_4": "諸教悉有，從所宣異，判教不同，從所依異判佛差別，來至今教理無二途。",
    "T34n1719_003:0205b17_5": "「界內外」等者，別圓兩教攝彼二處，總名滿字故名圓滿。",
    "T34n1719_003:0205b18_6": "「師云」者，指南岳也。",
    "T34n1719_003:0205b18_7": "「又初」去重出異解。",
    "T34n1719_003:0205b19_8": "「金光明」者，如《金光明最勝王經》第四云：「此經希有難量，初中後善，其義究竟」，雖不云其語巧妙等，以餘文例可以意知，部雖方等，義圓極故可以證今。",
    "T34n1719_003:0205b22_9": "「前心」者謂住前。",
    "T34n1719_003:0205b23_10": "「中心」者謂登住。",
    "T34n1719_003:0205b23_11": "「後心」者即妙覺。",
    "T34n1719_003:0205b24_0": "理猶未顯名不思議，分證定慧名為「莊嚴」，惑究竟盡名為「不壞」。",
    "T34n1719_003:0205b25_1": "此三如來，凡有所說皆同一善。",
    "T34n1719_003:0205b26_2": "初心尚云不可思議，況復中後所說皆善，是故亦與說法同中時節同也，故但立三時，餘皆善也。",
    "T34n1719_003:0205b28_3": "有人云：「初句總，六句別，故離七為十。",
    "T34n1719_003:0205b29_4": "初離三故四義深，五語巧，六無雜，七具足，八清淨，九鮮白，十梵行。",
    "T34n1719_003:0205c01_5": "須為分其大小。」",
    "T34n1719_003:0205c02_6": "漸中不明方等般若者，但以六波羅蜜擬之，但是文略。",
    "T34n1719_003:0205c03_7": "既云答上種種修行，應具如上，頓漸既同橫竪不別，故知因光橫見，非但生彌勒問異之疑端，亦為文殊答同之先兆。",
    "T34n1719_003:0205c06_8": "又非但二聖問答之冥符，元是如來化道之玄旨，故主伴相與密設一途，使愜物機宜聞皆契轍。",
    "T34n1719_003:0205c08_9": "問：前問中以菩薩為三藏大乘，三藏之後方云種種，即指二酥。",
    "T34n1719_003:0205c10_10": "今何以將菩薩六度答種種耶？",
    "T34n1719_003:0205c10_11": "答：凡諸問答及偈頌長行皆有廣略，此文望上應為三意：一者上廣今略，故今漸初但舉二乘；二者上離今合，故上菩薩別開二酥、別明諸教；三者上旁正具舉則通列三乘，今直論正且語二乘。",
    "T34n1719_003:0205c15_12": "問：觀文語勢，令得菩提屬菩薩句，何以離分對味不同？",
    "T34n1719_003:0205c16_13": "答：有二種：一者義意，施前諸味本為佛乘，故將令得以對元意；二者答意，問既具騰初後，答亦委述始終，不可唯守略文令闕大旨，故隨問勢從義離開，況此問答隨見而辨，信非二聖虛構言端，方荷今文釋者之巧。",
    "T34n1719_003:0205c21_14": "引過去無量劫遠事與東方萬八千孱同，驗舊消文未成答問。",
    "T34n1719_003:0205c23_15": "「成一切種智」者，五佛章中皆云為令乃至種智，故知同也。",
    "T34n1719_003:0205c24_16": "所以定起引同還同光中所見，故五佛章種種之言不出四味。",
    "T34n1719_003:0205c26_17": "「昔同」下「云云」者，令更分別三同相狀，今佛正在於定故以《法華》為當，古佛已說《法華》故以三皆在昔，所以古佛六瑞及以爾前四味，而為與今今同已同，唯說《法華》名為當同。",
    "T34n1719_003:0206a01_18": "古師不以六瑞而為今同，具如下破。",
    "T34n1719_003:0206a02_19": "「初引」至「互舉」者，文殊巧說為避繁文，故文殊見時皆具五味。",
    "T34n1719_003:0206a03_20": "言「指前」者，以中後指前初一佛也。",
    "T34n1719_003:0206a04_21": "二萬之漸指最初及後，最後之頓指二萬及初，而不引二萬之前等者，且引同皆為頓開漸，過去既爾，驗知他土不過萬八千者，以過此外不同故也。",
    "T34n1719_003:0206a07_22": "若云無量何妨照同，若依現數則中間不同尚亦不照，況萬八千外，雖然猶是一往，光但令見一萬八千。",
    "T34n1719_003:0206a10_23": "答但引於過去二萬，足得表道同、足可釋疑念，故定起所引十方三世，何但如向所見所引。",
    "T34n1719_003:0206a12_24": "問：若爾，何以將數而為所表？",
    "T34n1719_003:0206a13_25": "答：凡有表者皆約現數，忽至三萬豈無表耶？",
    "T34n1719_003:0206a14_26": "以自在法門無盡故也。",
    "T34n1719_003:0206a15_27": "況正為所表且至一萬八千，二萬燈明觀釋還表二萬，如前二千即二萬也。",
    "T34n1719_003:0206a16_28": "如菩薩八萬準說可知。",
    "T34n1719_003:0206a17_29": "若具以二萬為表即表權實滿也。",
    "T34n1719_003:0206a18_30": "「姓頗羅墮」等者，真諦譯也。",
    "T34n1719_003:0206a18_31": "婆羅門中之一姓也。",
    "T34n1719_003:0206a19_32": "《本行集》翻重幢，重字平聲，一切諸佛皆不在餘二賤姓故，尚尊貴時則在剎利，尚多聞時在婆羅門。",
    "T34n1719_003:0206a21_33": "又濁難伏時則在剎利，清易調時在婆羅門。",
    "T34n1719_003:0206a22_34": "問：三同判文姓何為異？",
    "T34n1719_003:0206a23_35": "答：姓屬祖父，名從己德，縱使姓異未足為乖，若作義同不無其理，尊貴多聞義同名別，如會名中豈以今古同名釋迦。",
    "T34n1719_003:0206a26_36": "言能仁者，亦根利捷疾不違物情，故得國人從之如市。",
    "T34n1719_003:0206a27_37": "所言不二咸滿眾心，故云「滿語」。",
    "T34n1719_003:0206a28_38": "故滿語等秖是能仁，王子一八亦復如是。",
    "T34n1719_003:0206a29_39": "：若爾，十方諸佛誰非利根等耶？",
    "T34n1719_003:0206a29_40": "答：本引令同何須求異，況今但以三同例之。",
    "T34n1719_003:0206b01_41": "名同乃是從便來耳。",
    "T34n1719_003:0206b02_42": "如五佛引同十方，無不從頓開漸，無不令至一切種智，此八子名作四對釋者，但得觀心，餘三全無。",
    "T34n1719_003:0206b04_43": "《經》云「各領四天下」者，有言：金輪必不值佛。",
    "T34n1719_003:0206b05_44": "此亦不然，諸皆不例。",
    "T34n1719_003:0206b06_45": "言「發大乘意」者，秖是四弘誓。",
    "T34n1719_003:0206b07_46": "此諸聲聞，大通佛所先已曾發，何況被會更有小名？",
    "T34n1719_003:0206b08_47": "然發心者雖《華嚴》十種，不出四弘，具如《止觀》第一卷廣明。",
    "T34n1719_003:0206b09_48": "「今未發迹」等者，亦應云開權。",
    "T34n1719_003:0206b10_49": "言「發本」者，從示迹說。",
    "T34n1719_003:0206b10_50": "問：集經者在發本後，何故仍云聲聞耶？",
    "T34n1719_003:0206b11_51": "答：此約文殊答問之時猶是聲聞。",
    "T34n1719_003:0206b12_52": "若爾，經首不應猶名聲聞？",
    "T34n1719_003:0206b13_53": "答：從昔列之，具如序釋。",
    "T34n1719_003:0206b13_54": "故解釋者，先須順經現文次第且歎其小，復更約教及以本迹，探取文意準今以說。",
    "T34n1719_003:0206b15_55": "問：此云發本，與發迹何殊？",
    "T34n1719_003:0206b16_56": "答：大同小異。",
    "T34n1719_003:0206b16_57": "發者開也。",
    "T34n1719_003:0206b17_0": "若迹覆本，開其能覆名為發迹，迹既發已即見其本，約所開邊乃名發本。",
    "T34n1719_003:0206b18_1": "以覆本故，迹名能覆、本名所覆，約所除邊名為發迹，約所見邊名為發本。",
    "T34n1719_003:0206b20_2": "「下文」者，具如〈五百受記〉中說，則知一切頭角聲聞咸是菩薩。",
    "T34n1719_003:0206b21_3": "「昔明」至「則有」者，釋疑也。",
    "T34n1719_003:0206b22_4": "恐疑昔與今今同中應一切同，何以今具五序昔但二耶？",
    "T34n1719_003:0206b23_5": "初是現相，從「彌勒當知」下懷疑，從「時有菩薩」下便論說經。",
    "T34n1719_003:0206b25_6": "所以古唯二者，有二意故，先徵竟，次「既言」下釋，中二：先明文無義有，次「又若」下明隱昔顯今。",
    "T34n1719_003:0206b27_7": "從要答二，理兼者略。",
    "T34n1719_003:0206b28_0": "若具引三序以答彌勒之問，還成文殊引往為答，有何不可？",
    "T34n1719_003:0206b29_1": "但文殊鑒物知此時眾情在於己，故彌勒云「四眾欣仰瞻仁及我」，是以隱昔日之三而但述二，令知問答之後即說《法華》，巧申己見以愜眾情，適時之宜何以加也。",
    "T34n1719_003:0206c04_2": "「又若」下第二意，秖緣不敘昔答，故以垂辭具騰始末，始說《法華》終盡滅後，乃至結會方結述云「今見此瑞與本無異」等，乃至偈云「我見燈明佛，本光瑞如此，以是知今佛，欲說法華經」等，但利物乘機何勞費辭，故隱問答但述己見。",
    "T34n1719_003:0206c10_3": "若爾，何妨述眾？",
    "T34n1719_003:0206c10_4": "答：據無量前無眾圍繞等言，且云無眾。",
    "T34n1719_003:0206c11_5": "而云「說大乘經教菩薩法」，所教菩薩及二十億，豈非眾耶？",
    "T34n1719_003:0206c12_6": "況二兼三餘何須述？",
    "T34n1719_003:0206c13_7": "若爾，何不述問？",
    "T34n1719_003:0206c13_8": "答：問必有答，相從須闕。",
    "T34n1719_003:0206c14_9": "初所因人中先述不同以徵起，次述瑤師謬解。",
    "T34n1719_003:0206c15_10": "言「因託」者，是流通之人，即指妙光。",
    "T34n1719_003:0206c16_11": "言「非直」者，非如今佛適從定起，正說之初直告身子。",
    "T34n1719_003:0206c17_12": "「彼佛」下，次明妙光非彼佛定起對告之人。",
    "T34n1719_003:0206c18_13": "「如今」下，明身子但堪對告，非堪流通，故云「未必」。",
    "T34n1719_003:0206c19_14": "次「因託」下明彼佛流通屬在妙光，故云「莫若」。",
    "T34n1719_003:0206c20_15": "次「如今」下引今流通之人，同彼妙光。",
    "T34n1719_003:0206c21_16": "「莫」無也。",
    "T34n1719_003:0206c21_17": "「若」如也。",
    "T34n1719_003:0206c21_18": "此佛弘宣無如文殊，不可匹類，故云無如。",
    "T34n1719_003:0206c22_19": "次「今佛」下明今佛既其不歎身子，往佛所以不歎對告，故知今昔俱歎弘通之人，故云「何必」。",
    "T34n1719_003:0206c25_0": "「何必」者，是不歎之辭。",
    "T34n1719_003:0206c25_1": "「文殊」下重引所歎流通人耳。",
    "T34n1719_003:0206c26_2": "次「又舊」下復述古師。",
    "T34n1719_003:0206c26_3": "而「以藥王為所因」者，許而不用。",
    "T34n1719_003:0206c27_4": "此師見下〈法師品〉初云「爾時世尊因藥王菩薩告八萬大士」，即以藥王為所因人。",
    "T34n1719_003:0206c29_5": "若引藥王以例妙光，稍似可爾；沒却身子，深不可也。",
    "T34n1719_003:0207a01_6": "但云文有所因之言，亦是對告之限，且云「可爾」。",
    "T34n1719_003:0207a02_7": "言「引往小不類」者，若引往燈明正說之初對告之人，以證今藥王，故不類也；例同身子，此則類也。",
    "T34n1719_003:0207a05_8": "所言「小」者，猶同文殊故也。",
    "T34n1719_003:0207a05_9": "「或言」下又引古師。",
    "T34n1719_003:0207a06_10": "言「不便」者，釋疑之時如來在定，定起因機非因文殊，定起唯云告舍利弗，何得將在定釋疑之人，用對定起對告人耶？",
    "T34n1719_003:0207a09_11": "「今明」下斥舊所釋不當，故總云「不爾」。",
    "T34n1719_003:0207a09_12": "《經》云「爾時燈明佛從三昧起因妙光菩薩」。",
    "T34n1719_003:0207a10_13": "「而作」下責舊，文云「因其說經」，何得云因其流通？",
    "T34n1719_003:0207a12_14": "「此乃」下責二師。",
    "T34n1719_003:0207a12_15": "「公」謂彰灼，「抗」謂拒抗。",
    "T34n1719_003:0207a13_0": "二處皆是定起對告，告即所告，乃以妙光為流通，藥王為對告，違經抗佛何關釋經？",
    "T34n1719_003:0207a15_1": "「昔因」下引諸事同非唯一途。",
    "T34n1719_003:0207a15_2": "云「迹門竟」等者，非謂迹門全竟，但是譬說周竟，便云「告舍利弗無智人中」等。",
    "T34n1719_003:0207a17_3": "「今古」下結斥。",
    "T34n1719_003:0207a17_4": "言「更若為勝」者，前釋難云：昔已發迹云是菩薩，今未發迹云是聲聞，眾事既齊故所因亦等。",
    "T34n1719_003:0207a20_5": "「而近」下斥引藥王，而近棄正說之初，遠取流通之首。",
    "T34n1719_003:0207a21_6": "「是時」下說法名同中經中所歎與無量義辭句不殊。",
    "T34n1719_003:0207a22_7": "若釋此中教菩薩法等依前序義者，非正宗意；若作異名，與今不別，故無重敘。",
    "T34n1719_003:0207a24_8": "「行後無境」者，方等、般若種種行後，不見法華、涅槃之會，但見起塔供養之事，故云無境。",
    "T34n1719_003:0207a26_9": "是故「今文」下答出法華之會，即行後事也。",
    "T34n1719_003:0207a27_10": "「六十小劫如食頃」者，六十與五十、食頃與半日，數似少異，皆即長而短，故云同也。",
    "T34n1719_003:0207a29_11": "生公云：「豈實然乎？",
    "T34n1719_003:0207a29_12": "表重法心志故寄時云耳。」",
    "T34n1719_003:0207b01_13": "若云寄時，應言如六十小劫，何得直云六十小劫謂如食頃？",
    "T34n1719_003:0207b03_0": "故但情謂非實短也。",
    "T34n1719_003:0207b03_1": "信六十小劫經文非虛，聞法之志加以佛威，一坐經時忘其久耳。",
    "T34n1719_003:0207b05_0": "注家初引《淨名》「促劫為日、演日為劫」者，乃是佛促以為食頃，此則違經謂如之言，猶不如於重法之志，但言寄時與經背耳。",
    "T34n1719_003:0207b07_1": "引奢促已，乃云況玄匠真一之門，何為不以歷劫為數刻耶？",
    "T34n1719_003:0207b09_2": "雖復況釋，理竟未彰。",
    "T34n1719_003:0207b09_3": "今謂且如世人苦則以短為長、樂則以長為短，此亦情謂之長短也。",
    "T34n1719_003:0207b11_4": "有云：受佛法食美未飽故。",
    "T34n1719_003:0207b12_5": "此喻稍通。",
    "T34n1719_003:0207b12_6": "有人於此立以四句，如《中論》破，此亦不然。",
    "T34n1719_003:0207b13_7": "必非聽者於中修觀，乃是佛力及聽者忘時，故知《中論》觀法但被末代鈍根者耳。",
    "T34n1719_003:0207b15_8": "《經》「梵魔」等者，梵即色主亦三界主，魔為欲主。",
    "T34n1719_003:0207b16_9": "沙門此云勤息，勤息惡故。",
    "T34n1719_003:0207b16_10": "婆羅門者，此云淨行，外道中出家云淨行種也。",
    "T34n1719_003:0207b18_0": "古人濫以此釋四眾者，若攝眾足，何以更云及天人等，所列不同並趣舉耳。",
    "T34n1719_003:0207b19_1": "此中先舉欲色二主，四姓舉勝六道標善，並且從勝。",
    "T34n1719_003:0207b21_2": "略餘惡道者，皆取入佛法易者耳。",
    "T34n1719_003:0207b21_3": "古昔既爾今佛亦然。",
    "T34n1719_003:0207b22_4": "「迦葉佛」下「云云」者，應明佛興土有淨穢，涅槃進不以例燈明，是故迦葉以土淨故，法華唱滅即入滅也。",
    "T34n1719_003:0207b24_5": "「今佛」等者，長行末云「即時釋迦牟尼佛以神通力，接諸大眾皆在虛空，以大音聲普告大眾，誰能於此娑婆國土，廣說此經？",
    "T34n1719_003:0207b27_6": "今正是時，如來不久當般涅槃。」",
    "T34n1719_003:0207b28_7": "但今佛雖唱而未即滅，故云「不久」。",
    "T34n1719_003:0207b29_8": "〈信解〉亦云「將死不久」，以在穢土須說贖命為捃拾故，扶律說常令久住故，兼權明實助發實故，帶實用權顯權力故，過常未常始末一故，色身常身無生滅故，雖此不同唱滅事等。",
    "T34n1719_003:0207c04_9": "授記同中先正述徵問，「昔事」下答。",
    "T34n1719_003:0207c05_10": "「若說」下明隱昔意。",
    "T34n1719_003:0207c06_0": "「文殊巧譚不發迹」者，明所隱意意待定起。",
    "T34n1719_003:0207c07_0": "一代所說非無圓融，未記二乘化道不暢，今方始遂推功有歸，豈可文殊怱卒盡理？",
    "T34n1719_003:0207c09_0": "故隱所見待佛定起。",
    "T34n1719_003:0207c09_1": "說記德藏時眾不驚，故云「諸經皆爾」。",
    "T34n1719_003:0207c10_2": "「執教者未驚」下「云云」者，應敘一代記不記意，如華嚴法界何所不含？",
    "T34n1719_003:0207c12_0": "隔彼聲聞使如聾瘂，後分雖有授記事乖，鹿苑初聞一向唯小，五等尚昧般若猶生，雖《楞伽》方等有記小之言，《楞伽》乃密對菩薩，方等為斥奪聲聞，故一代教文彰灼唯此，請搜檢大藏方驗有所歸。",
    "T34n1719_003:0207c16_1": "故將護執權教者，謂聲聞永住涅槃，而隱昔記小之言，從後以菩薩立號，或恐聞者驚疑憚教，或恐拂席以亡後聞，此前未驚等文處處說故，故不重論。",
    "T34n1719_003:0207c20_2": "釋疑意者，彌勒雖在八百之數，多遊棄習名曰求名，雖藉宿因補釋迦處，豈若妙德諸教盛譚，況曾為師釋疑非謬？",
    "T34n1719_003:0207c23_3": "言「密開壽量」者，預擊時眾密發疑端，豈有伽耶適成而已。",
    "T34n1719_003:0207c24_4": "師為弟子，兩時弟子何者為尊？",
    "T34n1719_003:0207c25_5": "二處之師誰為實說？",
    "T34n1719_003:0207c25_6": "既師弟無定實本迹難憑，終須剋覈令理有歸，密生其端本門方密。",
    "T34n1719_003:0207c27_7": "「九代祖師」者，若論八子皆師妙光，則八子皆以妙光而為父師，既云八子展轉授記，雖同師妙光應先記長子，餘者次第展轉為師，故得妙光居八代之首。",
    "T34n1719_003:0208a02_8": "八子最後名曰然燈，然燈既為釋迦之師，是故妙光為九代祖。",
    "T34n1719_003:0208a03_9": "「生非生」等者，既師弟更互，當知師弟生實非生，爾前曾滅滅亦非滅，必久曾證非生非滅常住理故，迹示生滅故云「非等」。",
    "T34n1719_003:0208a06_10": "又迹難測故故生非生，本理妙故故滅非滅，本迹雖殊不思議一，是故須以非生非滅之師弟預密表之。",
    "T34n1719_003:0208a08_11": "「問彌勒」等者，昔八十劫承稟妙光，雖不通利，安得不聞？",
    "T34n1719_003:0208a10_12": "今為補處宿智頗忘，何故而今猶生疑問？",
    "T34n1719_003:0208a11_13": "答意者，此依權道不從實行，實行雖即曾聞，何妨今仍猶豫。",
    "T34n1719_003:0208a12_14": "然憶昔曾聞法華會中得記等事，亦應憶昔曾見法華會前端相釋疑，故知實位補處輔應化佛，示歷五味亦且從權，是故文中從權以釋。",
    "T34n1719_003:0208a15_15": "次分明判中先騰意，次正釋。",
    "T34n1719_003:0208a16_16": "先騰意者，惟忖既忖量今昔，當知惟忖見已分明，故云「不謬」。",
    "T34n1719_003:0208a18_17": "為答之法先微後著，故至明判顯向非疑，故云「皆決定」也。",
    "T34n1719_003:0208a19_18": "皆言表諸即初後皆決，豈文殊大聖先思後當耶？",
    "T34n1719_003:0208a20_19": "次「當說」下正釋中，「當說」等者，當說合經，定用開經以之為表，開為合瑞理決無疑。",
    "T34n1719_003:0208a22_20": "「名妙法」等者，華必有蓮如因定剋果，故知當入妙因定用天華四雨為表。",
    "T34n1719_003:0208a24_21": "「教菩薩」等者，自此已前眾機仍隔，此會之始根性欲純，覩瑞欣然當入行理，定用人喜以之為表。",
    "T34n1719_003:0208a26_22": "「佛所護念」等者，所護之理中地無動，欲念敷弘令當入果，入果見理理是所護，故用地動為其表也。",
    "T34n1719_003:0208a29_0": "「兼總入定」等者，四瑞總由中定而成，說法雖即不專由定，說是慧性全定為體，故開定合定總攝教行人理故也。",
    "T34n1719_003:0208b02_1": "「有人」下述古，正是現瑞時問，故得以瑞為今；謝方名「已」，云何在定華地炳然，眾喜充懷毫光溢目，古人稱已殊不體文。",
    "T34n1719_003:0208b05_2": "唯說法適休，況眾猶未散，故從多瑞皆名為今。",
    "T34n1719_003:0208b06_3": "故引文云「今見此瑞」，今何所隔？",
    "T34n1719_003:0208b07_4": "瑞無不通，降此屬當，故云「當說」。",
    "T34n1719_003:0208b08_5": "前「昔同」下注「云云」者，正指此中，故作等者。",
    "T34n1719_003:0208b09_6": "六瑞為今具兼二義：一有文證，故文云「今見此瑞」；二者推理，《無量義經》事訖，眾存猶入其定。",
    "T34n1719_003:0208b11_7": "又云「爾時世尊放眉間光」，爾時者當爾時也。",
    "T34n1719_003:0208b12_8": "若謂華止地靜為已同者，如來亦應已從定起。",
    "T34n1719_003:0208b13_9": "偈中不頌惟忖略曾者，偈望長行廣略之意各有其方，為解義故、為攝持故，互存互沒尚不失旨，況為答之法容與階漸，長行既賓主禮足，偈頌但存於大綱，已有廣曾明判，故不俟略及惟忖。",
    "T34n1719_003:0208b18_10": "「於廣」至「中間」者，舉前舉後，中可比知。",
    "T34n1719_003:0208b18_11": "「表無問自說」者，〈方便品〉初從三昧起告舍利弗，廣歎略歎此土他土，寄言絕言、若境若智，此乃一經之根本、五時之要津，此事不輕故須先表，即十二部中之一也。",
    "T34n1719_003:0208b22_12": "「現諸」等者，都指四行故名為總，其中六瑞文相猶別，初一行頌說法，次一行頌入定，次二句頌雨華，但加天鼓以助妙因，次半行頌眾喜，次半行頌地動，次一句頌放光，不能細分但且云總。",
    "T34n1719_003:0208b27_13": "以兼天鼓，天龍供養，非灼然云喜，故且云總，良由此也。",
    "T34n1719_003:0208b28_14": "頌他土中，初頌六趣中三行為四：初半行重明總瑞。",
    "T34n1719_003:0208c01_0": "次一句正舉六趣故云「一切」。",
    "T34n1719_003:0208c01_1": "次一句中總明生死因果及處，「生死」兩字總標也。",
    "T34n1719_003:0208c02_2": "業明生死之因、報明生死之果，處即二十五有，故亦與此同也。",
    "T34n1719_003:0208c04_3": "次一行明所依土。",
    "T34n1719_003:0208c04_4": "前長行文及問答中皆不云光色，至此方云者前豈應無？",
    "T34n1719_003:0208c06_5": "次一行明諸趣供養。",
    "T34n1719_003:0208c06_6": "雖云供養，意表機成，當知前亦非無也。",
    "T34n1719_003:0208c07_7": "問：既云莊嚴則是淨土，既云道同那列淨土？",
    "T34n1719_003:0208c08_8": "答：淨由光照元具六道，淨土則無惡道之名，故知非但色淨由光，亦乃眾寶具足，各供則指萬八千土。",
    "T34n1719_003:0208c10_9": "「可知」下「云云」者，四機既遍於諸趣，四佛遍赴於物機，是故四教各有真道，一坐任運三十四念，一念相應不加功力，二處妙覺本得自然，他不見之大小混亂。",
    "T34n1719_003:0208c14_10": "次「例如」下引例以釋自然，但舉小喻大。",
    "T34n1719_003:0208c15_11": "「七生」等者意同前問，若言真道自然、三教入真，何以聽法？",
    "T34n1719_003:0208c16_12": "由答中如流得風，故引小為例，如七生聞法尚滅至一生二生，況諸菩薩？",
    "T34n1719_003:0208c18_13": "應具辨三果家家、一來，以例地住真道位也。",
    "T34n1719_003:0208c19_14": "今光中所見應皆果佛，義可通因，既有本迹四句不同，豈無一土本下迹高、本高迹下及以俱下，本迹俱高理數然也。",
    "T34n1719_003:0208c22_15": "故自然之稱其例實多，若云法報須約別圓，故注云云。",
    "T34n1719_003:0208c23_16": "言「將法約人」者，但云深法不語菩薩，約法須之。",
    "T34n1719_003:0208c25_0": "「第四三行」者，其中既云不頌圓覺，則初行頌聲聞竟應云「二行頌六度」，但云「一行」恐誤。",
    "T34n1719_003:0208c27_1": "又頌施忍等於四度，亦恐誤也。",
    "T34n1719_003:0208c27_2": "第二行中進、戒二度，第三行中施、忍二度，秖應等餘禪、慧二度耳。",
    "T34n1719_003:0208c29_3": "若作初二行頌聲聞，則初一行直明見人，次一行明所修行，以云「有諸比丘」故也。",
    "T34n1719_003:0209a02_4": "但諸文中多不以進、戒表於聲聞，然亦不以比丘為菩薩。",
    "T34n1719_003:0209a03_5": "前發問偈中，但云「又見菩薩而作比丘」耳。",
    "T34n1719_003:0209a04_6": "次一行明菩薩乘，即唯指三藏。",
    "T34n1719_003:0209a05_7": "言「將人約法」，但云聲聞不云四諦，約人須之。",
    "T34n1719_003:0209a06_8": "第五二行云「頌上種種相貌」，又云「略無起塔」者，具如上文以對六度。",
    "T34n1719_003:0209a08_9": "又如以般若三行對三味是也。",
    "T34n1719_003:0209a08_10": "亦可從「或有諸比丘」去，至「說法求佛道」四行，總頌菩薩即六度義足，以第三行是禪、第四行是智，即如長行亦於菩薩乘中兼於二酥，故云六波羅蜜。",
    "T34n1719_003:0209a12_11": "從「令得」去為法華意，亦秖是進退取之耳。",
    "T34n1719_003:0209a13_12": "若依向分即是六度，含於多種，以當酪及二酥菩薩也。",
    "T34n1719_003:0209a14_13": "次「爾時」下一行半，云「追頌」者，隨頌也。",
    "T34n1719_003:0209a15_14": "若準《玄》文用此「追」字，皆云「退」耳。",
    "T34n1719_003:0209a16_15": "如云「涅槃追分別諸經」，即退向前也。",
    "T34n1719_003:0209a17_16": "今此但以退後為隨。",
    "T34n1719_003:0209a17_17": "「天人」下初兩行二句頌因人同者，經云「從三昧起，即讚妙光讚後方始說經」，故知正是對告，故不可依古作流通解之。",
    "T34n1719_003:0209a20_18": "況復但云「證知」不云「流通」也。",
    "T34n1719_003:0209a21_19": "「囑累如遺教」者，彼經初云：「我滅度後當珍敬波羅提木叉，如暗遇明如貧得寶(云云)。",
    "T34n1719_003:0209a23_20": "是汝大師，若我在世無異此也。」",
    "T34n1719_003:0209a24_21": "一一文初皆云「汝等比丘」。",
    "T34n1719_003:0209a24_22": "「有悲如涅槃」者，涕泣盈目遍體血現，如波羅奢華，此即恭法慕人之志也。",
    "T34n1719_003:0209a26_23": "「有慰喻亦如遺教」者，彼經末云：「汝等比丘勿懷悲惱，若我住世一劫一劫會亦應滅，會而不離終不可得，自利利人法皆具足。",
    "T34n1719_003:0209a29_24": "若我久住更無所益。」",
    "T34n1719_003:0209a29_25": "「例如今佛付彌勒云云」者，如云「一稱南無佛皆得值彌勒」等。",
    "T34n1719_003:0209b02_26": "後彌勒初成道時語言：「釋迦牟尼種種呵責，無奈汝何。",
    "T34n1719_003:0209b03_27": "教植來緣，今得植我。」",
    "T34n1719_003:0209b04_28": "即彌勒受付之文也。",
    "T34n1719_003:0209b04_29": "「我見」下四偈，不同舊釋以為結成。",
    "T34n1719_003:0209b05_30": "須頌上文判答意者，若作結成之言則剩，判答之文又闕，豈得不將頌判答耶？",
    "T34n1719_003:0209b07_31": "「頌上當說大乘經」者，亦應云名妙法蓮華，頌云「佛當雨法雨」等，頌上教菩薩法。",
    "T34n1719_003:0209b09_32": "故知上之六句，但明欲說之由，誡眾令生渴慕耳。",
    "T34n1719_003:0209b10_33": "頌云「諸求三乘人」等，頌上佛所護念，是佛所護故為斷疑，與上文相泯合，何得不頌上耶？",
    "T34n1719_003:0209b12_34": "若作斷伏疑釋者，文復妙同。",
    "T34n1719_003:0209b13_35": "斷第一意者，妙瑞本表報於法同。",
    "T34n1719_003:0209b14_36": "斷第二意者，瑞同法必實相。",
    "T34n1719_003:0209b14_37": "斷第三意者，至此會者咸無異求。",
    "T34n1719_003:0209b15_38": "斷第四意者，三疑得除，功在於佛。",
    "T34n1719_003:0209b16_39": "「事窮」等者，「事窮」謂名等三也。",
    "T34n1719_003:0209b17_40": "「理盡」謂所顯之體。",
    "T34n1719_003:0209b17_41": "事理合一，何所復疑？",
    "T34n1719_003:0209b18_42": "◎法華文句記卷第三(中)法華文句記卷第三(下)唐天台沙門湛然述◎釋方便品《正法華》題稱「善權品」，及至釋文皆云「善權方便」，當知法護亦以善權而釋方便，善是巧之異名耳。",
    "T34n1719_003:0209b28_43": "文自分二，初略中自二，初正釋中文自為三，初一從字訓，後二從意義。",
    "T34n1719_003:0209b29_44": "又初二從昔教，後一屬今經。",
    "T34n1719_003:0209c01_45": "雖有三釋，並以三教而為方便，但有能通非能通及以即不即異，致成三釋，然須略譚三種大旨，方可消文。",
    "T34n1719_003:0209c04_46": "然於三中初約能用三教得名，法是所用、用是能用，雖法之與用俱通四教，但有方圓差會之殊，故方便之稱從權立名，權不即實故對昔辨，成體外權非今品意，文中舉圓即屬真實，相對來耳。",
    "T34n1719_003:0209c08_47": "故知在昔不應以祕妙釋方便也，乃是祕而不說名為方便。",
    "T34n1719_003:0209c10_48": "況圓於昔乃是兼帶之圓，是故遍圓咸非今意。",
    "T34n1719_003:0209c11_49": "次第二釋權屬能通三教，亦得名為方便，然雖不即，以能為圓作遠詮故，所詮之圓亦帶能詮為方便故，故知並非今品意也。",
    "T34n1719_003:0209c14_50": "前釋不云三為能者，權實逗會各致其極故方法不同，至第三釋方乃三權即是一實，指此即實之權，方名今經方便。",
    "T34n1719_003:0209c17_51": "次消文者，初約法用中為五：先法，次舉譬，三明用權意，四引證，五「此義」下結非。",
    "T34n1719_003:0209c19_52": "初又三：先釋訓。",
    "T34n1719_003:0209c19_53": "「方者法也」者，《說文》云：「法，術也。」",
    "T34n1719_003:0209c20_54": "正當今文。",
    "T34n1719_003:0209c20_55": "《爾雅》云：「則也。」",
    "T34n1719_003:0209c20_56": "即法家之則。",
    "T34n1719_003:0209c21_57": "又云：「正也。」",
    "T34n1719_003:0209c21_58": "今亦如是，其法正故方可逗機，雖未開顯不得不正。",
    "T34n1719_003:0209c22_59": "次「法有」下釋義。",
    "T34n1719_003:0209c23_60": "雖俱法用，以偏望圓，偏差圓會；會雖勝差，然會非差，用顯非妙。",
    "T34n1719_003:0209c24_61": "三「三權」下釋相，又二：初釋法方圓，以對規矩而分偏圓，用顯非妙。",
    "T34n1719_003:0209c26_62": "「三方一圓」者，雖即四教俱名法用，正以偏法名為方便。",
    "T34n1719_003:0209c27_63": "次「若智」下釋用差會。",
    "T34n1719_003:0209c28_64": "所以俱置法用言者，各契機耳。",
    "T34n1719_003:0209c28_65": "非俱會圓故並云「逗」。",
    "T34n1719_003:0209c29_66": "又法用者，法名雖通，用既適時未為純一，為以何法逗何等機？",
    "T34n1719_003:0210a01_67": "故以四法赴機差會不等，權實相待是非俱非。",
    "T34n1719_003:0210a03_68": "如前釋法意既未融，逗物未暢規矩仍別，且云善用。",
    "T34n1719_003:0210a04_69": "「詣」謂所趣，正是用也。",
    "T34n1719_003:0210a04_70": "智詣不同，用法不等。",
    "T34n1719_003:0210a05_71": "次譬意者，正譬法用不同，有二重法譬，於中置却圓中方法之名，且借祕妙之號，故隔偏之圓亦有體內方便，故名祕妙。",
    "T34n1719_003:0210a08_72": "祕妙之名似同第三，然其意則別。",
    "T34n1719_003:0210a08_73": "何者？",
    "T34n1719_003:0210a09_74": "第三乃以開顯為妙，此中乃以獨圓為妙，故此文中四俱方法，前之三教唯名方法，非祕無妙，後之圓教是祕是妙，故後教中得祕妙名，非關開顯，故用偏法，如以一指偏目一方；若用圓法，如以五指遍示諸方。",
    "T34n1719_003:0210a14_75": "三明用權意者，爾前未合即以權法名為隨欲。",
    "T34n1719_003:0210a15_76": "四引證者，應以三權為引出之法，文寄小說故云「三界」，況所離不同三界無別，若於如來方便本一，此意未宣故屬昔教。",
    "T34n1719_003:0210a18_77": "雖是體外方便，於理無非體內，而眾生未知，準佛意說，故云「稱歎方便」，以未開故非今品意。",
    "T34n1719_003:0210a20_78": "次第二約能詮者，若理教相望，四教各論無非能詮，今以三望一，三為一實作詮，故三名能詮，是則前之三教教行人理悉為能詮。",
    "T34n1719_003:0210a23_79": "於中為七：初直立三教為門，此從義釋非關字訓。",
    "T34n1719_003:0210a24_80": "次「門名」下釋門義，如世之門本為能通，三皆入實故名為門。",
    "T34n1719_003:0210a26_0": "三「方便」下明門意，眾生不了元是所通，依其所執得成弄引，但不善曲者以引為弄。",
    "T34n1719_003:0210a28_1": "四「真實」下明門用，雖非即所，得入由茲。",
    "T34n1719_003:0210a29_2": "五「從能」下明得名，權實尚隔由物機差，故前之二釋，於顯露邊及別地前，非今品意。",
    "T34n1719_003:0210b02_3": "六引證意者，明彼昔門但云能通，於今須開，故云「開方便門」，非謂於彼已明開門。",
    "T34n1719_003:0210b04_4": "七「此義」下結非。",
    "T34n1719_003:0210b04_5": "第三釋者，即今品意，但前二釋於昔但得名偏名門，祕而不說；今開其偏門，即圓所也，故云「祕妙」。",
    "T34n1719_003:0210b06_6": "顯露彰灼故云「真祕」。",
    "T34n1719_003:0210b07_7": "又為六：初直立者，於昔成祕，彼祕被開於今成妙。",
    "T34n1719_003:0210b08_8": "次「妙達」下釋功用者，達即是開用妙之便，以開祕方，妙外無法故云「即是」。",
    "T34n1719_003:0210b10_9": "三「點內」下約人教以示相者，眾生身中有昔種緣，名為衣珠，自退已來於彼醉客，偏門尚無偏門之名，何況圓所？",
    "T34n1719_003:0210b12_10": "若不開之，三權未顯如衣覆珠，今經開之，與果智一，作人亦爾思之可知。",
    "T34n1719_003:0210b14_11": "四「如斯」下結名，方法及門即是祕妙，故云「如斯」。",
    "T34n1719_003:0210b15_12": "五「如經」下引證。",
    "T34n1719_003:0210b16_13": "六「故以」下結名顯是。",
    "T34n1719_003:0210b16_14": "次料簡中三：初約自他三語，寄前初釋以簡於三，故初被開即第三也。",
    "T34n1719_003:0210b18_15": "次約能所寄第二釋，以簡三文，故第二被開亦即第三。",
    "T34n1719_003:0210b19_16": "三約四句共簡三釋。",
    "T34n1719_003:0210b20_17": "初釋者，自有三文，簡初文者，三教一向名他名權，權隔實故。",
    "T34n1719_003:0210b21_18": "釋次文者，以三教之他與圓自對辨。",
    "T34n1719_003:0210b22_19": "釋第三文者，三俱體內無非真實，但名為自自外無他，三語亦然。",
    "T34n1719_003:0210b24_20": "次約能所者，亦自有三文，並將能所兩字以簡能所是非。",
    "T34n1719_003:0210b25_21": "釋初文者，且指三教，但是法用尚非能通，況是所通？",
    "T34n1719_003:0210b26_22": "是故三教非能非所，故三方便悉皆為麁。",
    "T34n1719_003:0210b27_23": "釋次意者，門是三教得是能通，不云三教即是圓故，故非所通，既其不即故猶是麁。",
    "T34n1719_003:0210b29_24": "釋第三文者，亦開前二，非能非所及以能通並開成所，所中善巧名為方便，故妙方便異於方法及能通門。",
    "T34n1719_003:0210c03_25": "「故知」下結斥，先結名體若同若異，雖俱名方便有此三異，豈但聞名便解其義？",
    "T34n1719_003:0210c05_0": "故三釋皆有方便之言，二非今品，故云「義異」。",
    "T34n1719_003:0210c06_1": "「世人」下總斥世人，豈大師帶偏情有阿黨耶？",
    "T34n1719_003:0210c07_2": "其如理何？",
    "T34n1719_003:0210c07_3": "其如文何？",
    "T34n1719_003:0210c07_4": "其如行何？",
    "T34n1719_003:0210c07_5": "其如證何？",
    "T34n1719_003:0210c08_6": "生公天真獨秀，尚云「從昔題品」，若從昔題，何故稱歎？",
    "T34n1719_003:0210c09_7": "若稱歎昔，豈非毀今？",
    "T34n1719_003:0210c09_8": "若以昔歎今又失於昔，則使體內之權全闕，體外之用又虧，乃成內外俱亡，安得歎佛權智？",
    "T34n1719_003:0210c12_9": "五佛開顯便濫初施，三周善巧仍為徒設，若言品雖題昔品內在今，縣額牓州惑亂行者。",
    "T34n1719_003:0210c14_10": "又初釋中，既以隨他等三通後二釋，次釋復以門通初後，理應亦以妙通前二，文無者略，但注「云云」，應云初釋方便是祕而非妙，次釋方便祕堪入妙，後釋方便祕即是妙，此乃從佛內解以說，今成顯露故闕不論。",
    "T34n1719_003:0210c19_11": "三約四句中初問意者，《正》本既云善權，當知權是方便異名，欲約異名料簡同異故先問起。",
    "T34n1719_003:0210c21_12": "答中四，先標列，次釋，三「三句」下判，四「故正法華」下引證。",
    "T34n1719_003:0210c22_13": "釋中相破一對分為兩句，相修相即各為一句，合四句也。",
    "T34n1719_003:0210c23_14": "他文或以此為三句，或為六句，隨其法相立意不同，句法常定。",
    "T34n1719_003:0210c25_15": "今立三對已乃開為四句者，欲以四句用對三釋，以前三句屬初二釋。",
    "T34n1719_003:0210c27_16": "若但為三句，以前二句判屬前二，有何不可？",
    "T34n1719_003:0210c28_17": "但相破中文相別故。",
    "T34n1719_003:0210c28_18": "又準相破，相修亦可分為兩句，四句屬前亦無大失，名句隨時不可一準。",
    "T34n1719_003:0211a01_19": "言相破者，權與方便今昔並有二名，於昔則偏圓二名相破，於今則偏圓名體相即，此對初釋故云相破。",
    "T34n1719_003:0211a03_20": "在今則三教並妙，亦名為權亦名方便。",
    "T34n1719_003:0211a04_21": "在昔則三種並麁，亦名為權亦名方便，故將昔二互破昔二，以成二句，即二酥三教對彼圓教，故昔教中三，於圓教人俱成祕妙及以同體，故云「四種皆是祕妙及同體」也。",
    "T34n1719_003:0211a08_22": "故相破言但從於名不從於體，今從名釋其體常定。",
    "T34n1719_003:0211a09_23": "言相修者，亦並在昔二名互立，但是三教二名互修圓教二名，是故異前相破句也。",
    "T34n1719_003:0211a11_24": "雖昔圓人亦見四種俱是祕妙，然於彼教不得顯說相即之言，故但依向於昔對論，故相修者，亦對三教以辨一圓。",
    "T34n1719_003:0211a14_25": "何者？",
    "T34n1719_003:0211a14_26": "若捨三修圓還同破句，若即三是圓乃同後句，不破不即從權入實，故得修名。",
    "T34n1719_003:0211a16_27": "若於爾前二味三教，利根菩薩有顯露得，兩教二乘唯祕密得，由得入故即稱為門。",
    "T34n1719_003:0211a18_28": "言相即者，即秖是開，故相破屬初釋，相修者屬第二釋，相即是第三釋。",
    "T34n1719_003:0211a20_29": "言「云云」者，更以四句約味比決，若開若判具如餘文，準說可見。",
    "T34n1719_003:0211a21_30": "下復廣明故不重說。",
    "T34n1719_003:0211a22_31": "三判可見。",
    "T34n1719_003:0211a22_32": "四證者，《正》本名即，今乃體即，三權三方便即一權一方便故。",
    "T34n1719_003:0211a23_33": "次釋方便者，亦應言方便即權，舉彼釋今故不繁耳。",
    "T34n1719_003:0211a25_34": "當知體外方便即體內之權，名雖更互，名下之體既開，體上之名本實，由昔分於體外體內，則令二處名下體殊，故知今經「方便」即是《正法華》「善權」，《正法華》「善權」是今經「方便」，無二無別。",
    "T34n1719_003:0211a29_35": "「低頭」等者，尚開人天況復三教，若被開已一體無殊，前已三重總貫八門，下第五門雖結權實寄彼便明三番釋品，正意須以三種釋品通貫八門，思之不謬乃可解釋。",
    "T34n1719_003:0211b04_36": "況一一門十雙之中，雙雙須解三番解釋，一部之內一代教中不出八門十雙故也。",
    "T34n1719_003:0211b06_37": "次廣解中先破古為四，先述五時教非，次述半滿等非，三「復有」下述雜釋非，四「又有」下述附傍非，如是四失皆稱權實，權即方便，不知將何以釋今品？",
    "T34n1719_003:0211b09_38": "初五時非者，皆先敘次破，先敘初時，次「今謂」下破者，《大論》破無常但是對治，對治屬事事即無實，但成小宗方便，縱有第一義悉尚非行門三悉方便，豈符今教第一義中權巧方便耶？",
    "T34n1719_003:0211b14_39": "次破十二年後為般若者，今不暇破其在方等前，但破權實不出通教故云「即空」。",
    "T34n1719_003:0211b16_40": "引《論》意者，雖空有相即望實成想，尚非般若中實，無實則無同體方便，豈成此經〈方便品〉耶？",
    "T34n1719_003:0211b18_41": "問：《般若》三教俱念想耶？",
    "T34n1719_003:0211b18_42": "答：通別俱約未證實者，故文但云「照假有空」，空未實故故破云「想」，心境未融故觀名「想」，故有想觀非今方便。",
    "T34n1719_003:0211b21_43": "次敘《淨名》意者，以方等中自行內照空有二境，如云「修學三三昧，不以三三昧為證」等，納海入芥名為變動，意謂以此權實過前《般若》。",
    "T34n1719_003:0211b24_44": "「今謂」下破者有二：一者對前，前教豈無內照外變；二者當部內實，對外還名為二，亦非《淨名》入不二門，既非不二則非圓教二諦相即，豈是今經權實不二之方便耶？",
    "T34n1719_003:0211b28_45": "亦不知他人指何為二及以不二？",
    "T34n1719_003:0211b29_46": "故非所用。",
    "T34n1719_003:0211b29_47": "次「今謂」下破其申《法華》以三三四一者，具如下顯實中明，況雖分權實而未出前教，以不云相即之權故也。",
    "T34n1719_003:0211c02_48": "故知權實尚隔何殊偏小。",
    "T34n1719_003:0211c03_49": "次敘其判《涅槃》者，昔妙覺方常，「今謂」下破，汝雖許《涅槃》明常，而判在妙覺。",
    "T34n1719_003:0211c05_50": "何者？",
    "T34n1719_003:0211c05_51": "道前道後照真照俗，俱有常與無常，云何定以金剛前後判經部耶？",
    "T34n1719_003:0211c07_52": "部中得益豈皆妙覺？",
    "T34n1719_003:0211c07_53": "「量」謂數量及以體量，以彼俗境是有量法，如境而照是權智也。",
    "T34n1719_003:0211c09_0": "此用《攝論》理量破之。",
    "T34n1719_003:0211c09_1": "故今文意，若明常住，眾生理性尚實尚常，豈等覺後方乃常耶？",
    "T34n1719_003:0211c10_2": "「此五時」下總結也。",
    "T34n1719_003:0211c11_3": "故彼五時權實莫異，並非今意。",
    "T34n1719_003:0211c12_4": "次「乃至」下約半滿等，破半滿等宗，具如《玄》文第十。",
    "T34n1719_003:0211c13_5": "五時既傾，半滿諸宗不攻而敗。",
    "T34n1719_003:0211c14_0": "三「復有」下破雜釋中四：先別敘，次「如是」下總破，三「權爾」下別破，四「各不」下結非。",
    "T34n1719_003:0211c15_1": "於別破中云「處所」者，謂智所託處。",
    "T34n1719_003:0211c16_2": "爾之與假皆暫時之言，故知還約暫時處也。",
    "T34n1719_003:0211c17_3": "化城、草菴等即其相也。",
    "T34n1719_003:0211c18_4": "「法門」者，智所用法隨物機宜，指三乘故，是法門也。",
    "T34n1719_003:0211c19_5": "言「智能」者，能施之智進否有則，故於鹿苑設三乘也。",
    "T34n1719_003:0211c20_6": "「錘」佇偽反，亦可「鎚」佇違反，隨物輕重前却均平，故是智之巧能也。",
    "T34n1719_003:0211c22_7": "四結非中言「不包含」者，權實自住不相即故，況約處約法但云三車，故使智能不逾於此，文不收於四教行理，故云「不包」。",
    "T34n1719_003:0211c25_8": "義仍未攝開三人法，故云「不融」。",
    "T34n1719_003:0211c25_9": "欲消今品具如四句，何法不收？",
    "T34n1719_003:0211c26_10": "何法不融？",
    "T34n1719_003:0211c26_11": "四敘附傍五時非者，義勢多是嘉祥舊立，故今上下三兩處破之，令知得失。",
    "T34n1719_003:0211c28_12": "如其無失何以歸心？",
    "T34n1719_003:0211c29_13": "其失乃是歸心之前，破之則是光其後也。",
    "T34n1719_003:0212a01_14": "於中有三：初略立，次「初二」下略判，三「此諸」下約諦教智三重三轉。",
    "T34n1719_003:0212a02_15": "先述其立。",
    "T34n1719_003:0212a02_16": "初文意者，彼以初重二慧為本，故但云「一權一實」，意以權是凡夫、實是二乘，謂二乘實破凡夫權，而迷凡夫未有權名。",
    "T34n1719_003:0212a05_17": "此亦未可，此附鹿苑非也。",
    "T34n1719_003:0212a06_18": "次「空有」等者，意以雙離向來空有，而以觀空不證為權，涉有無染為實，故以觀空非空、觀有非有以顯中道，此乃附般若非也。",
    "T34n1719_003:0212a09_19": "不知般若之中中道非一故也。",
    "T34n1719_003:0212a10_20": "次云「空有內靜」者，意云：息向空有權實為實，以此外用為權，非但內靜雙非，復能外用雙照，前雖雙非但同內靜。",
    "T34n1719_003:0212a12_21": "此亦不知二教共有，此附方等非也。",
    "T34n1719_003:0212a13_22": "次更以此雙非雙照在金剛前仍為無常，在金剛後方是於常。",
    "T34n1719_003:0212a15_23": "此乃非其內靜外照，此附涅槃非也。",
    "T34n1719_003:0212a16_24": "此師雖見涅槃五時，不語法華真實，況亦除於乳味？",
    "T34n1719_003:0212a17_25": "總論雖五，唯附四時。",
    "T34n1719_003:0212a17_26": "次述其略判意者，初直立二慧令信有故，故但直舉權實。",
    "T34n1719_003:0212a19_27": "次生解者，元立二智意本離著，故離二邊方解立意。",
    "T34n1719_003:0212a20_28": "第三意者，離內二著方成自行，復能不著變用益他。",
    "T34n1719_003:0212a21_29": "第四意者，非唯益他，自他俱權，論其實意本在極果，故指金剛後心為實。",
    "T34n1719_003:0212a23_30": "然今明五佛非不在果，及以本門久遠之果，理則不然，尚開凡夫即是真實，況金剛前仍判為權，權若唯在金剛之前，則佛永無權智，將何以消今品名「善權」耶？",
    "T34n1719_003:0212a27_31": "況都不判四重權實，為權為實，況都不語《法華》，全非今意，是故不用。",
    "T34n1719_003:0212a29_0": "向已通辨故云「略」也。",
    "T34n1719_003:0212a29_1": "次述三轉者，具歷諦等。",
    "T34n1719_003:0212b01_2": "所言「三轉」者，於向四重除第四果，以前三為三。",
    "T34n1719_003:0212b02_3": "於中又為四：初略對三轉，次「何故」下明轉所以，三「又如」下引證，四「又漸」下述意。",
    "T34n1719_003:0212b04_4": "初又二，初正約諦，次教智例。",
    "T34n1719_003:0212b04_5": "初言諦者即二諦也。",
    "T34n1719_003:0212b05_6": "權實為本，故先約諦以判於境，境即真俗。",
    "T34n1719_003:0212b06_7": "於中先標，次對二諦。",
    "T34n1719_003:0212b06_8": "二諦語同深淺各別，且判初重一實一權，但名二諦，以此二諦為信本故，即是轉凡而成小聖。",
    "T34n1719_003:0212b09_0": "次重意者，轉前二諦俱名為俗，雙非前二乃名為真，此真但是離著而已。",
    "T34n1719_003:0212b10_1": "第三重者，先牒前空有為二者，牒前空有為俗；雙非不二者，牒前雙非為真。",
    "T34n1719_003:0212b12_2": "即此真俗復轉成俗，故云二不二俱俗，非二非不二為真。",
    "T34n1719_003:0212b13_3": "第四果重是三轉外，既雙非理極，但有因果相望，權實是故不云。",
    "T34n1719_003:0212b15_4": "次例教智者，明此所詮以為所觀，既有三轉，能詮能觀豈無三耶？",
    "T34n1719_003:0212b17_0": "次明所以中言「為人」者，三重二諦皆逗物機，機即是人，人有三種，此不指四悉中為人也。",
    "T34n1719_003:0212b19_1": "所以始終不出二諦，且約隨機又名為人。",
    "T34n1719_003:0212b20_2": "引證者，常依之言不逾此三，故但對之，重與佛教所依，證前約諦意也。",
    "T34n1719_003:0212b21_3": "次「又佛教」去重引總意為證，即證前約教。",
    "T34n1719_003:0212b22_4": "教中所述不出此三，故云「三門」，教即門也。",
    "T34n1719_003:0212b23_5": "次「又漸」下約佛化意，總述前之諦、教、智三，化意能所不出此三，初令凡夫捨有入空，即初制小也；次破二乘空著，故空有雙捨，意云小菩薩也；雖捨空有應未見中，古釋菩薩，但以次位而分大小，不論知中不知中等。",
    "T34n1719_003:0212b29_0": "次「或者」下，中邊並亡即大菩薩，或指八地初地十地等覺。",
    "T34n1719_003:0212c01_1": "次「此為」下更以五乘判向化意。",
    "T34n1719_003:0212c02_2": "意云：佛世化意不出五乘，於三重前以凡夫為人天，人天生信破有入空以為二乘。",
    "T34n1719_003:0212c04_3": "次「又為」下約三假判，此似次第修中之人先破三假，此中一番但加三假，餘無異也。",
    "T34n1719_003:0212c06_4": "秖是分別向之五乘，最初破有必具三假，故初以三假為俗，諸意並同。",
    "T34n1719_003:0212c07_5": "然諸番中雖不云假，初重俗諦理須是假。",
    "T34n1719_003:0212c08_6": "又前諸番不云初重，元為修中但是文略，故破假修中多是中論師意。",
    "T34n1719_003:0212c10_7": "第三重應云非三假，空有為二、非空非有為不二，二不二為俗，非二非不二為真，準前可知，故不重說。",
    "T34n1719_003:0212c12_8": "「今詳」下但總略破之。",
    "T34n1719_003:0212c13_9": "又為五：先略非，次「經云」下引文正示，三「又初」下結非示過，四「如天親」下引例，五「當知」下結示。",
    "T34n1719_003:0212c15_10": "初文者，附旁用他五時之意，隱五時名潛為己釋。",
    "T34n1719_003:0212c16_11": "今以一一時中橫論權實體用多少，意明如來難思巧用，巧用不立但成漸次，是故云非。",
    "T34n1719_003:0212c18_12": "後約三轉又除果地，意欲擬為智諦離著，以因顯果，不意亦成漸次之非。",
    "T34n1719_003:0212c20_13": "次引文正示者，今用五時八教相入方成一實，一一時中橫竪間雜，唯至法華諦智純一，仍辨使成方便之相，故方便初即歎五佛智諦方便，是故品題須依圓頓。",
    "T34n1719_003:0212c24_14": "《經》云：「皆得覩見汝乃至果方常」。",
    "T34n1719_003:0212c25_15": "經令捨於方便，汝乃却更用之。",
    "T34n1719_003:0212c25_16": "《大經》自指《法華》為極，汝乃唯指金剛後心，應開諸教汝乃廢之。",
    "T34n1719_003:0212c27_17": "次示過中云「信解化果」者，即前四重始終漸入。",
    "T34n1719_003:0212c28_18": "次「何關」下正示其非。",
    "T34n1719_003:0212c29_0": "故嘉祥又云：「身之與乘各作四句，乘四句者，一、三為方便一為真實，令捨三取一，稟教之徒雖復捨三而封一實，麁惑雖去細惑尋生。」",
    "T34n1719_003:0213a03_1": "今問，至法華會若已捨三，復於何處而封一實？",
    "T34n1719_003:0213a04_2": "若未至法華，爾前復無捨三之教。",
    "T34n1719_003:0213a05_3": "聲聞之人於法華前，見修久破，至此何等細惑尋生？",
    "T34n1719_003:0213a06_4": "封實為是何等惑攝？",
    "T34n1719_003:0213a06_5": "豈有細惑由聞法生？",
    "T34n1719_003:0213a07_6": "次云：「為對破故，明三與一皆為方便。」",
    "T34n1719_003:0213a08_7": "今問，不審三一俱是方便，為在《法華經》前，為已至法華會耶？",
    "T34n1719_003:0213a09_8": "爾前尚迷三是方便，何曾云一亦是方便？",
    "T34n1719_003:0213a10_9": "故此品初但云「昔日方便示三」，的無三一俱名方便，對破之語為在何會？",
    "T34n1719_003:0213a12_10": "三云：「稟教之人乃識三一俱是方便，更封兩非而為理極。」",
    "T34n1719_003:0213a13_11": "今問，三周何周是稟兩非之文？",
    "T34n1719_003:0213a14_12": "爾前二乘尚無前二，況雙非耶？",
    "T34n1719_003:0213a15_13": "若菩薩人處處得入，何須《法華》？",
    "T34n1719_003:0213a16_14": "三又以三一為二，兩非為不二，二不二皆方便，非二非不二為真實，破亦準前徵人及處。",
    "T34n1719_003:0213a18_15": "四者「二與不二及以兩非仍屬四句，未免名言並稱方便，諸法寂滅不可言宣，乃是真實。」",
    "T34n1719_003:0213a20_16": "今問，三昧起告、三周顯本，為說不說？",
    "T34n1719_003:0213a21_17": "寂滅義遍，何但法華？",
    "T34n1719_003:0213a21_18": "教下之理本自無言，況大不可說先為五人，況今廣明五佛開權辨教權實，權實既顯誰復封言？",
    "T34n1719_003:0213a23_19": "言封三者，迷教迷情，今約部判教，消方便名須有指歸，豈徒遣語？",
    "T34n1719_003:0213a25_20": "以語逐語迷終未祛，雖千萬破終不可盡。",
    "T34n1719_003:0213a26_21": "身之四句準此可知。",
    "T34n1719_003:0213a27_22": "況此品初題為「方便」，應用方便以釋今品，乃作實釋殊違品目，故知嘉祥身霑妙化義已灌神，舊章先行理須委破，識此大旨師資可成。",
    "T34n1719_003:0213b01_23": "準此一途餘亦可了。",
    "T34n1719_003:0213b01_24": "亦如三種法輪殊乖承稟，大師稱為頓乳，其以根本為名，大師以三味為枝條，其亦以醍醐為歸本。",
    "T34n1719_003:0213b04_25": "今問，凡言根本，即曰能生，能生始成，後攝歸本，本却非始，二言相乖，枝本不立攝亦無當，況根本兩分攝歸方一，一為根本二則名枝，是則根本本來是枝，應須會初而從於後，故開華嚴枝別，以入法華本圓，況華嚴別圓俱成近迹，根義復壞法華本成。",
    "T34n1719_003:0213b10_26": "又言三味是枝末者，鹿苑可爾？",
    "T34n1719_003:0213b11_0": "二酥如何？",
    "T34n1719_003:0213b11_1": "若二酥圓別是枝，華嚴豈可成本？",
    "T34n1719_003:0213b12_2": "若爾，乃成會本歸本，或即會枝歸枝。",
    "T34n1719_003:0213b12_3": "若法華不關華嚴，則令二本永異，何得名為會末歸本？",
    "T34n1719_003:0213b14_4": "況法華部內無入華嚴之文，但有入佛知見，況涅槃終極五味明文，本師所師舊章須改，若依舊立師資不成，伏膺之說靡施，頂戴之言奚寄。",
    "T34n1719_003:0213b17_5": "四引二文為例者，即是今經體內方便之流類也。",
    "T34n1719_003:0213b18_6": "《大乘方便經》十種方便未撿。",
    "T34n1719_003:0213b19_7": "五「當知」下結示斥非。",
    "T34n1719_003:0213b19_8": "言「如空若海」也，總包諸經色流，咸歸今經空海。",
    "T34n1719_003:0213b21_9": "「今明」下正釋，為二：先通，次別。",
    "T34n1719_003:0213b21_10": "初文三：先列，次釋，三「若一切法」下，以四攝法辯法功用。",
    "T34n1719_003:0213b23_11": "釋中四句，皆先標、次引文釋。",
    "T34n1719_003:0213b23_12": "初句者既引文云諸法等者，以有言故且從有說，有言不出千如百界。",
    "T34n1719_003:0213b25_13": "第二句者，頻引五文皆證入實，且以入證對說為實。",
    "T34n1719_003:0213b26_14": "初文是被機之意，次文是諸法之本，次文是化儀之宗，次文是本行之源，次文是亡教之理。",
    "T34n1719_003:0213b28_15": "諸文皆以入證為實，故知有說無說無不皆以真實為本。",
    "T34n1719_003:0213c01_16": "第三句中引證意者，諸法權也，實相實也。",
    "T34n1719_003:0213c02_17": "實即次句，權即初句，合彼二句共為第三，以初二門無別法故。",
    "T34n1719_003:0213c03_18": "「例如」下引例，假想故虛、治欲故實，秖此一觀是實是虛，何妨一法亦權亦實。",
    "T34n1719_003:0213c05_19": "第四句者，引文即指中理，虛實理等二諦難思，雙非此諦以顯妙中，亦不異於前之三門，四門理同故皆云一切。",
    "T34n1719_003:0213c08_20": "三「若一切」下辨功用。",
    "T34n1719_003:0213c08_21": "又二：初正辨句攝法功用，次「直列」下明其句意。",
    "T34n1719_003:0213c09_22": "初文者，秖此四句尚互攝互破，權則俱權乃至俱是非權非實，況復餘法不攝破耶？",
    "T34n1719_003:0213c11_23": "況四句外無復有法，如此方成今經破立，豈與諸師破立同耶？",
    "T34n1719_003:0213c13_24": "當知諸師既不識於諸權諸實，縱說諸實，既未分判實義不成，況彼彼相望互推迷實，是故並為初句所破，故云「無不是權」。",
    "T34n1719_003:0213c16_25": "初句尚爾，況復三耶？",
    "T34n1719_003:0213c16_26": "故諸師權實並得權之少分耳。",
    "T34n1719_003:0213c17_27": "言「如來所說」者，舉果況凡。",
    "T34n1719_003:0213c17_28": "佛有所說尚皆是權，豈末世泛譚自言真實，不思聖化唯薦凡軀。",
    "T34n1719_003:0213c19_29": "第二句者實即究竟。",
    "T34n1719_003:0213c19_30": "佛說之權尚須入實，況餘權實而不入耶？",
    "T34n1719_003:0213c20_31": "故知一切唯有一實。",
    "T34n1719_003:0213c21_32": "言「巢窟」者，《說文》云：「鳥居木曰巢，獸居穴曰窟。」",
    "T34n1719_003:0213c22_33": "「保」者，住著也。",
    "T34n1719_003:0213c22_34": "消通大旨須稱佛心，直守一隅如保巢窟。",
    "T34n1719_003:0213c23_35": "三四二句準說可知，是故今文句句皆遍。",
    "T34n1719_003:0213c24_36": "若攝令可識，秖是三智照三諦境、被三種機，機遍法遍理遍事遍，皆云一切所以可知，以一空一切空故一切皆實，一假一切假故一切皆權，三四二句秖是中智雙照雙非，內由三德三身具足，故使外用橫竪顯密，為成今經破立之意，以對昔故須為四句。",
    "T34n1719_003:0214a01_37": "通論大綱法相雖爾，別論今品唯在第三，亦權一半名方便品，以對自證實智說之。",
    "T34n1719_003:0214a03_38": "是故須云第三半句，仍須攝彼餘三及半入此一半，方可得名今「方便品」。",
    "T34n1719_003:0214a05_39": "若專四句各攝一切尚非通方，何況諸師遍計權教，故云「不得一向」。",
    "T34n1719_003:0214a07_40": "「直列」下次明句意者，如向所釋雖復略引略釋相狀，仍成直列以辯句相，未及融通以論玄旨，若破若立尚已無遺，不偏一句不滯一隅，故云「尚自如此」，況以大旨而遙觀之。",
    "T34n1719_003:0214a11_41": "非局一方故云「玄覽」。",
    "T34n1719_003:0214a12_0": "方謂一人一行。",
    "T34n1719_003:0214a12_1": "所謂一理一教，隨立隨攝、隨破隨亡，取捨自在故云「曠蕩」，升出暗滯故云「高明」。",
    "T34n1719_003:0214a14_2": "又窮遠教曰「遙觀」，察深理為「玄覽」，用橫周為「曠蕩」，指竪徹為「高明」，顯一家消通故云「若此」。",
    "T34n1719_003:0214a16_3": "若作懸字意亦可見，他不見此，將何以釋〈方便品〉耶？",
    "T34n1719_003:0214a17_4": "「況論旨趣耶」者，為破古失，且以教相權實破立開施出沒盈縮行藏，若行解兼論自他合說，覽向文以論其旨，撮向事以論其趣，須曉四句秖一法性，法性秖是真如實相如如涅槃，以法性體不違諸法，不受諸法不住諸法不入諸法，故一一名字、一一心法、一一句偈、一一因果、一一凡聖、一一依正，乃至十雙無非法界，自在無礙其義可成，具如不二十門所說。",
    "T34n1719_003:0214a26_5": "若本若末體理無殊，說而不說、不說而說，照性非遠自在無窮，雖復無窮不出四句，四句無句無句而句，句句遍收十方佛法，但法華前教教四句句句未暢，來至此會一味無殊(云云)。",
    "T34n1719_003:0214b01_6": "具如〈藥草喻〉中差即無差、無差即差。",
    "T34n1719_003:0214b02_7": "次開章別釋者，已知諸法互融遍入，舉實即實中有權，方指此權名「方便品」；舉權即是不思議權，此權有實，方以此權名「方便品」，舉亦權亦實則各有所歸，此乃相即之兩亦、攝三之兩亦，故名「方便品」。",
    "T34n1719_003:0214b07_8": "故用即真實之方便為方便品，舉非權非實則秖是方便之理，理收三句皆方便品。",
    "T34n1719_003:0214b09_9": "問：若爾，句句皆遍皆方便品，何必第三？",
    "T34n1719_003:0214b09_10": "答：一者名便，具權實故；二者義便，所攝遍故。",
    "T34n1719_003:0214b11_0": "餘句義便而名不便，餘三雖有權義權名，不如第三即名即具，用此即實而權為今品也。",
    "T34n1719_003:0214b13_1": "故下十雙，雙雙皆具權實之名，皆取即實而權為方便品，況初三總釋皆冠十文八門故也。",
    "T34n1719_003:0214b15_2": "若不爾者，非方便之事理乃至悉檀，非列方便中法相之名，乃至非今經之本迹十義，十義無二本迹似殊，本迹雖殊不思議一，十義相別實相一如，為眾生故列釋生起乃至本迹，事理乃至悉檀不同，得意忘言言說解脫，若見此意常默常說言行無違，還以此旨而為觀境，使彼觀境昭然可觀，諸釋所無良由於此。",
    "T34n1719_003:0214b22_3": "如此解釋尚恐有漏，況復諸家單淺隻獨，縱多列法相大小難分，雖判教時法華未顯，若以法華與餘同味，三說所無其言何在？",
    "T34n1719_003:0214b26_0": "然此八中前七迹門、第八本門，本雖未至權實理遍，故下文云「是我方便諸佛亦然」。",
    "T34n1719_003:0214b27_1": "故方便之名通於本迹，此既玄釋不同消文，是故不同光宅判句。",
    "T34n1719_003:0214b29_2": "又此八門次第意者，若不列名無以解釋，若不生起迷於詮次，解釋正示十文相狀，引證為防不信者故，結歸為明品元意故，分別為令釋品有歸，判釋令知麁妙有在，如是方顯品之深旨。",
    "T34n1719_003:0214c05_0": "又預辯本迹令識本地權實自他，方顯大途久近之化。",
    "T34n1719_003:0214c06_1": "於列名中，一一須安權實之稱，如云事理權實乃至悉檀權實，即是事權理實，乃至悉檀三權一實，復以三種釋品分之，乃成今經之方便也。",
    "T34n1719_003:0214c09_2": "故《論》云：「自此已下示現此經因果相故」。",
    "T34n1719_003:0214c10_3": "故十雙中初五從因至果，後五果家勝用，況一部文亦可本迹而分因果，故知因中若無前四，則因義淺狹，若無後五，則果用麁近。",
    "T34n1719_003:0214c13_4": "於中教是聖化，且以受者得名，不同世人以教為因、佛智為果，亦不同他三四等也。",
    "T34n1719_003:0214c15_5": "餘如下結權實中。",
    "T34n1719_003:0214c16_6": "生起後「云云」者，應於章章述生起相，細尋可見。",
    "T34n1719_003:0214c17_7": "又復文標能化義須對所，故後五雙唯體用中一隻對所，餘四並從能對得名。",
    "T34n1719_003:0214c19_8": "又此亦與十妙義同，若不爾者，誰知方便須具十法？",
    "T34n1719_003:0214c20_9": "誰知十法義遍一經？",
    "T34n1719_003:0214c20_10": "若無十法乃成經文不詮因果及以能所，是故十雙皆窮至要，方是今經之十雙也。",
    "T34n1719_003:0214c22_11": "若爾，一經始終皆名方便，並指前教以為所開，方乃可云此經方便，故知序中證信發起方便，譬喻秖是比況方便，因緣秖是往昔方便，本門秖是久遠方便，流通秖是諸佛菩薩通法方便，由是方便故名真實。",
    "T34n1719_003:0214c27_12": "若得此意如觀掌果，《法華》一部方寸可知，一代教門剎那便識，因果自他共成一法，十方三世無懷異求。",
    "T34n1719_003:0215a01_13": "以十法乘而觀察之，法華三昧投足有地，無上佛果修途可期，有眼諸賢請垂觀之。",
    "T34n1719_003:0215a03_14": "◎法華文句記卷第三(下)"
}