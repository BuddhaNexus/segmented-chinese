{
    "T24n1458_014:0604b20_0": "根本薩婆多部律攝卷第十四",
    "T24n1458_014:0604b22_0": "尊者勝友集",
    "T24n1458_014:0604b23_0": "三藏法師義淨奉　制譯",
    "T24n1458_014:0604b24_0": "◎第四部四波底羅提舍尼法",
    "T24n1458_014:0604b25_0": "攝頌曰：　非親尼自受，　　舍中處分食，　不請向學家，　　受食於寺外。",
    "T24n1458_014:0604b28_0": "從非親尼受食學處第一",
    "T24n1458_014:0604b29_0": "佛在王舍城竹林園中，時蓮花色苾芻尼自發願言：「我乞食時得初滿鉢奉施僧伽，得第二鉢自供而食。」",
    "T24n1458_014:0604c02_1": "後因行乞見飢苾芻，復持第二鉢以用布施，緣斯斷食。",
    "T24n1458_014:0604c03_2": "明日又乞初鉢施僧，得第二鉢方欲自食，時鄔波難陀從彼乞求，便持施與，身體虛羸於大巷中悶絕倒地。",
    "T24n1458_014:0604c06_0": "諸居士見咸生譏議：「沙門釋子無悲愍意。」",
    "T24n1458_014:0604c06_1": "由苾芻尼乞食，事過分廢闕待緣，譏嫌煩惱，制斯學處。",
    "T24n1458_014:0604c09_0": "「若復苾芻，於村路中從非親苾芻尼自手受食食，是苾芻應還村外住處詣諸苾芻所，各別告言：『大德！",
    "T24n1458_014:0604c11_1": "我犯對說惡法，是不應為，今對說悔。』",
    "T24n1458_014:0604c12_2": "是名對說法。」",
    "T24n1458_014:0604c13_0": "言非親者，若是親尼受食非犯。",
    "T24n1458_014:0604c13_1": "苾芻尼者，謂已近圓是清淨行。",
    "T24n1458_014:0604c14_2": "於村路中者，若尼住處受取、若苾芻尼自為施主，食非乞得苾芻受取，悉皆無犯。",
    "T24n1458_014:0604c16_3": "自手者，謂是自受、若他為受。",
    "T24n1458_014:0604c16_4": "若尼遣人送者，無犯。",
    "T24n1458_014:0604c17_5": "言食者，謂五珂但尼、五蒱膳尼，受得便犯重。",
    "T24n1458_014:0604c18_6": "言食者，說本意也。",
    "T24n1458_014:0604c18_7": "是苾芻者，簡苾芻尼。",
    "T24n1458_014:0604c19_8": "應還村外住處者，往本住處說悔其罪，設村路中有苾芻者亦不應說。",
    "T24n1458_014:0604c20_9": "詣諸苾芻者，謂清淨人。",
    "T24n1458_014:0604c21_10": "我犯惡法者，謂是如來所遮之事。",
    "T24n1458_014:0604c22_11": "是不應為者，言非苾芻所應作事。",
    "T24n1458_014:0604c22_12": "是名對說者，各各對人說罪名字。",
    "T24n1458_014:0604c23_13": "問：「自餘諸罪皆對他說，云何於此得對說名？」",
    "T24n1458_014:0604c24_14": "答：「謂於住處現有苾芻，皆須一一別對陳說，不同餘罪故受別名。",
    "T24n1458_014:0604c26_15": "又犯罪已，即須陳說不得停息，復異餘罪。」",
    "T24n1458_014:0604c27_16": "實非親尼作非親想疑得根本罪，親非親想疑得惡作罪，於親非親而作親想無犯。",
    "T24n1458_014:0604c29_0": "受尼指授食學處第二",
    "T24n1458_014:0605a01_0": "佛在室羅伐城給孤獨園，時六眾苾芻語窣吐羅難陀苾芻尼曰：「若有施主請僧食處，汝可就宅教彼施主多以好食與我。」",
    "T24n1458_014:0605a03_1": "爾時彼尼既受教已，於他請處多持好食偏與六眾。",
    "T24n1458_014:0605a04_2": "由此食少不得周遍，令諸苾芻空腹而去，事惱同前，制斯學處。",
    "T24n1458_014:0605a07_0": "「若復眾多苾芻於白衣家食，有苾芻尼指授此苾芻，應可多與美好飲食。",
    "T24n1458_014:0605a08_1": "諸苾芻應語是苾芻尼言：『姊妹！",
    "T24n1458_014:0605a09_2": "且止少時，待諸苾芻食竟。』",
    "T24n1458_014:0605a09_3": "若無一人作是語者，是諸苾芻應還村外住處，詣諸苾芻所，各別告言：『大德！",
    "T24n1458_014:0605a11_4": "我犯對說惡法，是不應為，今對說悔。』",
    "T24n1458_014:0605a12_5": "是名對說法。」",
    "T24n1458_014:0605a12_6": "言眾多苾芻者，二人已上乃至大眾。",
    "T24n1458_014:0605a13_7": "白衣家者，謂有門戶巷陌之處；若在寺中者，無犯。",
    "T24n1458_014:0605a14_8": "食者如上說。",
    "T24n1458_014:0605a15_0": "此與多好等者，顯勝顯多。",
    "T24n1458_014:0605a15_1": "姊妹！",
    "T24n1458_014:0605a15_2": "且止少時者，謂據食竟以為少時，是故云待諸苾芻食竟。",
    "T24n1458_014:0605a17_3": "若無一苾芻作是語者，若一人遮合眾無犯。",
    "T24n1458_014:0605a18_4": "若在門外食者，應問：「門內無苾芻尼指授食不？」",
    "T24n1458_014:0605a19_5": "若不問者，得惡作罪。",
    "T24n1458_014:0605a19_6": "若見有尼或出或入，亦應問之。",
    "T24n1458_014:0605a20_7": "若不問者，亦得惡作。",
    "T24n1458_014:0605a20_8": "若尼親族家、若由彼尼而設供食指授者，無犯。",
    "T24n1458_014:0605a22_0": "學家受食學處第三",
    "T24n1458_014:0605a23_0": "佛在廣嚴城，僧訶將軍已見諦理，心生正信常行惠施，所有庫藏遂致空竭。",
    "T24n1458_014:0605a24_1": "世尊知時教作白二羯磨，於彼舍內不應受食，若有床座應為受之。",
    "T24n1458_014:0605a26_2": "時尊者舍利子、目乾連，先受彼請於舍內食。",
    "T24n1458_014:0605a27_3": "六眾見已作是念：「此人初見諦時亦請我食。」",
    "T24n1458_014:0605a28_4": "又因食竟，見彼家中有小男女求食而泣。",
    "T24n1458_014:0605a29_5": "由乞食事煩惱同前，制斯學處。",
    "T24n1458_014:0605b01_0": "「若復苾芻，知是學家僧與作學家羯磨，苾芻先不受請，便詣彼家自手受食食。",
    "T24n1458_014:0605b02_1": "是苾芻應還村外住處，詣諸苾芻所，各別告言：『大德！",
    "T24n1458_014:0605b03_2": "我犯對說惡法，是不應為，今對說悔。』",
    "T24n1458_014:0605b04_3": "是名對說法。」",
    "T24n1458_014:0605b05_4": "言學家者，謂預流果、一來果、不還果，唯此學人處在居家，非無學位。",
    "T24n1458_014:0605b06_5": "學家羯磨者，謂眾共許作法成就。",
    "T24n1458_014:0605b07_6": "先不受請者，雖得羯磨受請非犯。",
    "T24n1458_014:0605b08_7": "若非二五羹菜等類，自手受取及得解法，並皆無犯。",
    "T24n1458_014:0605b09_8": "言解法者，謂彼貲財還復如故，應作白二捨前遮法。",
    "T24n1458_014:0605b10_9": "境想六句如上應知。",
    "T24n1458_014:0605b11_0": "阿蘭若住處外受食學處第四",
    "T24n1458_014:0605b12_0": "佛在劫比羅伐窣覩城多根樹園，時六眾苾芻在阿蘭若住，時彼林野多諸賊寇，有信心者持供食來，欲就林中興設福會。",
    "T24n1458_014:0605b14_1": "是時六眾預往迎食，見彼女人被賊剝脫身無衣服隱在草中。",
    "T24n1458_014:0605b16_2": "六眾見已強令授食。",
    "T24n1458_014:0605b16_3": "家人後至問知非法，斷絕信心因生譏謗。",
    "T24n1458_014:0605b17_4": "事惱同前，制斯學處。",
    "T24n1458_014:0605b19_0": "「若復苾芻，在阿蘭若恐怖處住，先無觀察險難之人，於住處外受食食者，是苾芻應還住處，詣諸苾芻所，各別告言：『大德！",
    "T24n1458_014:0605b21_1": "我犯對說惡法，是不應為，今對說悔。』",
    "T24n1458_014:0605b22_2": "是名對說法。」",
    "T24n1458_014:0605b23_0": "阿蘭若者，去村一拘盧舍有僧住處，此據緣起故作是說；若更遠處亦同此制。",
    "T24n1458_014:0605b24_1": "凡是住處若有惡魔不信天眾，可畏藥叉及諸猛獸，並不應住。",
    "T24n1458_014:0605b26_2": "若險難處無看守人者，應差苾芻具五法者令往看守。",
    "T24n1458_014:0605b27_3": "既被差已，彼應晨朝詣險難處用心觀察，若見賊時應放火烟、或道中布葉、或竪高幡令人遠見。",
    "T24n1458_014:0605b29_4": "若有施主送供食來，見此標時令其警備、或遣人迎接。",
    "T24n1458_014:0605c01_5": "其觀察人，聽在中前食五正食。",
    "T24n1458_014:0605c02_6": "若看守人在道受供者無犯。",
    "T24n1458_014:0605c03_7": "住處外者，謂離住處也。",
    "T24n1458_014:0605c03_8": "應還住處者，前三學處過由家起故云向村外；此一學處過在空林，故云應還住處。",
    "T24n1458_014:0605c05_9": "實無看守作無看守想疑，得根本罪，次二輕，後二無犯。",
    "T24n1458_014:0605c06_10": "在阿蘭若所居方地，星辰道路咸應善知。",
    "T24n1458_014:0605c07_11": "行人來往隨力供給。",
    "T24n1458_014:0605c08_12": "乾麨及水量時貯畜。",
    "T24n1458_014:0605c08_13": "若見客至應唱善來，含笑先言不應嚬蹙。",
    "T24n1458_014:0605c09_14": "若女人。",
    "T24n1458_014:0605c09_15": "來隨其年幾作母女姊妹等想，餘文可知。",
    "T24n1458_014:0605c10_16": "◎第五部眾學法總攝頌曰：　衣食形齊整，　　俗舍善容儀，　護鉢除眾病，　　草水過人樹。",
    "T24n1458_014:0605c15_0": "眾學法者，謂於廣釋及十七事中，所有眾多惡作惡說，咸悉攝在眾學法中。",
    "T24n1458_014:0605c16_1": "如諸苾芻不應鼓樂，若供養時不得告云：「汝可作樂。」",
    "T24n1458_014:0605c17_2": "應語言：「汝可供養大師。」",
    "T24n1458_014:0605c18_3": "不應三指點灰於自額上畫為三道，亦不以鏡及水為好觀。",
    "T24n1458_014:0605c19_4": "而觀蟲之時，見面無犯。",
    "T24n1458_014:0605c20_5": "若看面瘡痕、若看頭白面皺、觀知前後容顏改變生厭離想，此皆無犯。",
    "T24n1458_014:0605c21_6": "不應以梳理髮，於諸善品不應懶惰。",
    "T24n1458_014:0605c22_7": "若為大眾種植諸樹，未花未果不應捨而遠行，若囑別人看守者無犯。",
    "T24n1458_014:0605c24_8": "出入門戶咸須用心，開閉之時不應造次。",
    "T24n1458_014:0605c25_9": "若經行時勿緩勿急。",
    "T24n1458_014:0605c25_10": "應畜洗足器，若見瓶空應即添水。",
    "T24n1458_014:0605c26_11": "不應以杙釘於制底。",
    "T24n1458_014:0605c26_12": "不應登上。",
    "T24n1458_014:0605c27_13": "若無求寂及以餘人者，應香湯洗足為供養事上亦無犯。",
    "T24n1458_014:0605c28_14": "若作大師形像，除脚釧耳璫，餘莊嚴具隨意應作。",
    "T24n1458_014:0605c29_15": "若菩薩像者聽。",
    "T24n1458_014:0605c29_16": "佛陀大會旋繞村城行道之時，五眾咸應隨從圍繞，其最老上座應受吉祥水，有力少年應助擎像，如是等於律所說，不依行者咸得惡作。",
    "T24n1458_014:0606a04_17": "又於苾芻尼學處，苾芻所不應為者，亦皆得罪，是故通言眾多學法。",
    "T24n1458_014:0606a05_18": "此等皆由法式事譏嫌煩惱，制斯學處。",
    "T24n1458_014:0606a07_0": "爾時世尊作如是念：「過去諸佛云何教聲聞眾著衣服耶？」",
    "T24n1458_014:0606a08_1": "是時諸天前白佛言：「如淨居天所著衣服。」",
    "T24n1458_014:0606a09_2": "世尊即以天眼觀知，如天所說無有異也，因制苾芻披著衣法。",
    "T24n1458_014:0606a10_3": "言齊整者，離不齊整著衣之過。",
    "T24n1458_014:0606a11_4": "應當學者，是應學事。",
    "T24n1458_014:0606a11_5": "不太高者，不過膝上。",
    "T24n1458_014:0606a12_6": "此中犯者，若苾芻不依佛教，不顧羞耻欲為非法者，捉衣開張得責心惡作；若披著身得對說惡作。",
    "T24n1458_014:0606a14_7": "若苾芻有順奉心，而著衣不如法、或時忘念、或是無知非法著者，唯犯責心惡作。",
    "T24n1458_014:0606a16_8": "如是於餘學處准此應知。",
    "T24n1458_014:0606a16_9": "不太下者，語不下垂至地。",
    "T24n1458_014:0606a17_10": "齊何是著裙量？",
    "T24n1458_014:0606a17_11": "謂齊踝上四指。",
    "T24n1458_014:0606a18_12": "不象鼻者，不放裙邊，當臍內擪下垂於地，由如象鼻。",
    "T24n1458_014:0606a19_13": "不蛇頭者，謂反出衣角，屈擪腰間，頭若龍蛇。",
    "T24n1458_014:0606a20_14": "不多羅葉者，謂捉裾邊細疊成襵，腰邊總擪，形若多羅葉，上聚下散。",
    "T24n1458_014:0606a22_0": "不豆團形者，總捉上裙傍內腰裹，同俗婦女著裙作豆團形。",
    "T24n1458_014:0606a23_1": "齊整披三衣者，亦是離不齊整著衣過。",
    "T24n1458_014:0606a24_2": "不太高者，謂不過膝上。",
    "T24n1458_014:0606a24_3": "不太下者，不垂過裙緣。",
    "T24n1458_014:0606a25_4": "好正披者，不張手足現撩亂相。",
    "T24n1458_014:0606a26_0": "好正覆者，應好覆蓋不偏露形。",
    "T24n1458_014:0606a26_1": "少語言者，不應同俗多作言說，不大叫呼如童兒類，設有須喚他不聞時，應請俗人為其大喚。",
    "T24n1458_014:0606a28_2": "不高視者，舉目視前一踰伽地是為視量，踰伽量者長四肘也。",
    "T24n1458_014:0606b01_3": "不應傍視亦不迴顧，端形直視徐行而進，牛馬犬等應預觀察，不應逼近恐有傷損。",
    "T24n1458_014:0606b03_4": "不覆頭者，不以衣物覆頭如新嫁女。",
    "T24n1458_014:0606b03_5": "上下衣服不得偏抄一邊露現形體。",
    "T24n1458_014:0606b04_6": "雙抄者，總襵兩邊置於肩上。",
    "T24n1458_014:0606b05_7": "凡是行步非大人相者，皆應遠離。",
    "T24n1458_014:0606b06_8": "不搖身者，如衒色女搖身而行。",
    "T24n1458_014:0606b06_9": "不掉臂者，猶如小兒及瘨狂類。",
    "T24n1458_014:0606b07_10": "不搖頭者，猶如象子搖動其頭。",
    "T24n1458_014:0606b08_11": "不肩排者，不以肩髆排觸於他。",
    "T24n1458_014:0606b08_12": "不連手者，不應連手在路並行。",
    "T24n1458_014:0606b09_13": "未請坐不應坐者，在室羅伐悉底城，由鄔波難陀在婆羅門舍，制斯學處。",
    "T24n1458_014:0606b11_14": "不善觀察者，亦在室羅伐悉底城，由鄔陀夷不觀床座坐殺小兒。",
    "T24n1458_014:0606b12_15": "放身者，緣在劫比羅伐窣覩城，由鄔陀夷習學菩薩昔在宮時生戲弄心放身而坐，床座摧破招譏故制。",
    "T24n1458_014:0606b15_16": "不壘足者，不以一脚重於脚上壘之而坐。",
    "T24n1458_014:0606b16_17": "不重內踝者，謂不正身重踝而坐。",
    "T24n1458_014:0606b16_18": "不重外踝者，准事應知。",
    "T24n1458_014:0606b17_19": "恭敬受食者，凡受食時極須存念，不應寬慢致令鉢破。",
    "T24n1458_014:0606b18_20": "不得滿鉢受飯者，受食之時應觀其鉢勿令流溢，所有羹菜不應多請，後安飯時恐溢出故。",
    "T24n1458_014:0606b20_21": "行食未至不應遙喚，隨到受之勿生貪想。",
    "T24n1458_014:0606b21_22": "若預申鉢表有貪心，鉢臨食上是醜惡相。",
    "T24n1458_014:0606b22_23": "言恭敬者，不多言說相同婬女。",
    "T24n1458_014:0606b23_24": "應善用心摶者，謂以手把飯非多非少可口而內，非是摶令相著，張口待食現饕餮相。",
    "T24n1458_014:0606b25_25": "食在口中不應言說，同白衣法。",
    "T24n1458_014:0606b25_26": "羹飯不得互掩覆者，意欲多求長貪心故，應於飲食生厭離想，是為出家所應作事，隨得隨食少欲為念。",
    "T24n1458_014:0606b28_27": "不彈舌食者，施主設食其食過甜，故為彈舌詐現醋相。",
    "T24n1458_014:0606b29_28": "不[口*((甫-、)/寸)][口*集]食者，其食實醋故[口*((甫-、)/寸)][口*集]脣作聲而現甜相。",
    "T24n1458_014:0606c01_29": "言呵氣食者，其食過熱戲現冷相呵之使熱。",
    "T24n1458_014:0606c02_30": "吹氣食者，其食過冷戲現熱相吹之使冷，此等皆是調弄施主致招譏過。",
    "T24n1458_014:0606c04_31": "不手散食者，不如雞爬食。",
    "T24n1458_014:0606c04_32": "不齧半者，半在口中半墮鉢中。",
    "T24n1458_014:0606c05_33": "不舒舌者，長舒其舌舐掠兩脣。",
    "T24n1458_014:0606c06_34": "窣覩波形者，下置麨團倣其塔狀，上置蘿菔作相輪形，是地獄中脯爛拏塔，為其調戲致俗譏嫌。",
    "T24n1458_014:0606c08_35": "舐手者，手有餘食不應舌舐，手有食水不振餘人，繫心而食充軀長道，不得觀他生嫌賤心。",
    "T24n1458_014:0606c10_36": "污手捉淨水者，謂食所霑及不淨所污。",
    "T24n1458_014:0606c11_37": "凡欲食噉，皆須土屑澡豆等淨洗手已，方捉食器飲器及淨水瓶。",
    "T24n1458_014:0606c12_38": "有諸俗人從苾芻乞鉢中水，為吉祥故、為除病故。",
    "T24n1458_014:0606c13_39": "時鄔波難陀以所食鉢水和殘飯持與，令生嫌賤，是故聖制授鉢水法，應先三遍淨洗鉢已，盛滿清水誦聖伽他，可兩三遍方授與人。",
    "T24n1458_014:0606c16_40": "地上無替不應安鉢者，若以樹葉等為替者無犯。",
    "T24n1458_014:0606c18_41": "不立洗鉢者，恐墮破故，及危險等處皆恐損故。",
    "T24n1458_014:0606c19_42": "聽法之人先應虔敬，若懷憍慢法水不停，是故恭勤方能受道，離憍傲相及諸兵刃方為說法，若有病者無犯。",
    "T24n1458_014:0606c21_43": "若青草上好樹下，及花果樹人所停息者，不應大小便。",
    "T24n1458_014:0606c22_44": "若棘刺叢處者無犯。",
    "T24n1458_014:0606c23_45": "若大林中行枝葉交茂，應離人行處，若涉生草田間無空處，應持乾葉布上便利。",
    "T24n1458_014:0606c25_46": "若無可得者無犯。",
    "T24n1458_014:0606c25_47": "應於寺東北角安置圊廁，其廁四邊應栽棘刺，大小行廁並須別作，各安門扇皆著傍扂，其便利處應在隱屏。",
    "T24n1458_014:0606c28_48": "凡欲入廁應脫上衣，在於上風淨處安置，向洗手處於甎版石上，先置灰土用為洗淨，其置土物長一肘、闊一磔手餘，用灰及土列作兩行。",
    "T24n1458_014:0607a02_49": "行別七聚，更安一聚總十五聚，土須細末聚若半排，貯土之器應用木槽，預收備擬無令闕乏。",
    "T24n1458_014:0607a04_50": "將入廁時持土三塊，事訖可用餘物隨時去穢。",
    "T24n1458_014:0607a05_51": "一用洗身，二塊遍洗左手。",
    "T24n1458_014:0607a05_52": "其籌片等不應棄於廁內，應穿小孔向外棄之。",
    "T24n1458_014:0607a07_0": "下濕之鄉別為洗處，水流外出不應停溢。",
    "T24n1458_014:0607a07_1": "若懸絕臨崖者隨事籌量。",
    "T24n1458_014:0607a08_2": "初入廁時作聲謦欬、或時蹋地、或復彈指，應掩門扇閉以傍扂。",
    "T24n1458_014:0607a09_3": "便轉既竟，左腋抱瓶右手開門，至洗淨處蹲在一邊土近右手，瓶安左髀左臂牢[(序-予+猒)/手]，或安三叉木上。",
    "T24n1458_014:0607a12_4": "注水向身，然後右手撥取七土但洗左手，後之七土兩手俱洗。",
    "T24n1458_014:0607a13_5": "餘有一土用洗君持，其水隨洗隨流勿令停住。",
    "T24n1458_014:0607a14_6": "次向餘處別洗雙足，披衣持瓶，既到房已安置觸瓶，以乾牛糞揩手，取淨瓶水如法再三洗漱，方名為淨，得作餘事。",
    "T24n1458_014:0607a17_7": "此由身子作斯洗淨，伏彼外道婆羅門故。",
    "T24n1458_014:0607a18_8": "世尊因此制諸苾芻，若不依行咸得惡作。",
    "T24n1458_014:0607a19_9": "若小便時，但一土洗身一土洗身，如廣文說。",
    "T24n1458_014:0607a20_10": "撿挍寺人數觀廁處，見有不淨即應掃拭塗治、或水洗令淨。",
    "T24n1458_014:0607a21_11": "其小行處有不淨時，應用草揩或破布拭以水灌洗，有泥決通無令臭穢。",
    "T24n1458_014:0607a23_12": "若有病人不能起動者，應穿床席作孔以破衣替，身恐生瘡損除棄不淨，應畜兩盆更互淨洗、或將油拭。",
    "T24n1458_014:0607a25_13": "大小行時不應披三衣，但著僧脚崎及裙，亦不應用好者，善須詳審勿衣觸地。",
    "T24n1458_014:0607a27_14": "若苾芻大小行訖，乃至未將淨水漱口，不受他禮亦不禮他，不坐床座及噉飲食，違者皆得惡作。",
    "T24n1458_014:0607a29_15": "若飲藥湯無水可求者無犯。",
    "T24n1458_014:0607b01_16": "若服瀉藥若患苦痢，乃至未止不應數洗，須將籌等權時且用。",
    "T24n1458_014:0607b02_17": "若瀉痢竟依法而洗。",
    "T24n1458_014:0607b02_18": "鞋履霑污即應洗除。",
    "T24n1458_014:0607b03_19": "病人坐處及洗淨處勿令勞倦。",
    "T24n1458_014:0607b04_20": "若便利未至不應預去，時至不應久留。",
    "T24n1458_014:0607b05_0": "若泄下氣勿使作聲。",
    "T24n1458_014:0607b05_1": "旋溺事了，不應久住其處。",
    "T24n1458_014:0607b06_2": "於廁屋內若上座前、若在淨地，及對食者皆不洟唾。",
    "T24n1458_014:0607b07_3": "凡洟唾時勿作大聲，亦不應數。",
    "T24n1458_014:0607b07_4": "若多唾者應向屏處，若有病緣聽安承器、若沙、若石、及草土等，安在器中勿使灒溢，應數洗之無令臭氣。",
    "T24n1458_014:0607b10_5": "不得水中者，若水闊應於木上，若無可得同上草田。",
    "T24n1458_014:0607b11_6": "不上過人樹者，恐日時過望取食人，若有虎豹聽上高樹，但有難緣並皆無犯。",
    "T24n1458_014:0607b14_0": "此眾學法總為八例：一、著衣服事；二、入村事；三、坐起事；四、食噉事；五、護鉢事；六、說法事；七、便利事；八、觀望事。",
    "T24n1458_014:0607b16_1": "餘如廣文。",
    "T24n1458_014:0607b17_0": "七滅諍法",
    "T24n1458_014:0607b18_0": "攝頌曰：　現前并憶念，　　不癡與求罪，　多人語自言，　　草掩除眾諍。",
    "T24n1458_014:0607b21_0": "　應與現前毘柰耶，　　當與現前毘柰耶。",
    "T24n1458_014:0607b22_0": "　應與憶念毘柰耶，　　當與憶念毘柰耶。",
    "T24n1458_014:0607b23_0": "　應與不癡毘柰耶，　　當與不癡毘柰耶。",
    "T24n1458_014:0607b24_0": "　應與求罪自性毘柰耶，　當與求罪自性毘柰耶。",
    "T24n1458_014:0607b26_0": "　應與多人語毘柰耶，　　當與多人語毘柰耶。",
    "T24n1458_014:0607b27_0": "　應與自言毘柰耶，　　當與自言毘柰耶。",
    "T24n1458_014:0607b28_0": "　應與草掩毘柰耶，　　當與草掩毘奈耶。",
    "T24n1458_014:0607b29_0": "若有諍事起，當以七法順大師教，如法如律而除滅之。",
    "T24n1458_014:0607c01_1": "此等皆由他詰問事，不忍他詰譏嫌煩惱，制斯學處。",
    "T24n1458_014:0607c03_0": "七滅諍法者，於四諍事七法能除，是故名此為七滅諍法。",
    "T24n1458_014:0607c04_1": "何謂四諍？",
    "T24n1458_014:0607c04_2": "一、評論諍；二、非言諍；三、犯罪諍；四、作事諍。",
    "T24n1458_014:0607c05_3": "言評論諍者，如有諍云：「凡說法時獲利養者，此物合入說法之人。」",
    "T24n1458_014:0607c06_4": "有云：「不合。」",
    "T24n1458_014:0607c07_5": "由此為緣，遂致紛競。",
    "T24n1458_014:0607c07_6": "因評論事而起諍故，名評論諍。",
    "T24n1458_014:0607c08_7": "此之諍論局在僧眾、或望別人諍根有六，若緣差別乃有十四。",
    "T24n1458_014:0607c09_8": "何謂為六？",
    "T24n1458_014:0607c10_0": "一、忿恨；二、覆惱；三、嫉慳；四、諂誑；五、無慚愧；六、惡欲邪見。",
    "T24n1458_014:0607c11_1": "何謂十四事？",
    "T24n1458_014:0607c11_2": "一、法；二、非法；三、調伏；四、非調伏；五、有犯；六、無犯；七、重；八、輕；九、有餘；十、無餘；十一、責心罪；十二、惡作罪；十三、惡說罪；十四、越法罪。",
    "T24n1458_014:0607c14_3": "下三對人說。",
    "T24n1458_014:0607c14_4": "又有三種：謂善、不善、無記，亦是諍根。",
    "T24n1458_014:0607c15_5": "問曰：「凡是評論即是諍耶？」",
    "T24n1458_014:0607c16_6": "應作四句。",
    "T24n1458_014:0607c16_7": "第一句是評論而非諍，謂但有評論不入諍門。",
    "T24n1458_014:0607c17_8": "第二句是諍非評論，謂餘三諍。",
    "T24n1458_014:0607c18_9": "第三句前二合。",
    "T24n1458_014:0607c18_10": "第四句謂除前相餘之三諍。",
    "T24n1458_014:0607c19_11": "各為四句，准此應說。",
    "T24n1458_014:0607c19_12": "言非言諍者，若前人是善不應詰責而詰責者，名非言諍。",
    "T24n1458_014:0607c21_0": "非者，是鄙惡義，謂以鄙惡之法而責詰他，如世人云：「此非是人。」",
    "T24n1458_014:0607c22_1": "意欲說其是鄙惡人。",
    "T24n1458_014:0607c22_2": "如以非法詰實力子而興於諍，此即是根，餘如上說。",
    "T24n1458_014:0607c24_3": "犯罪諍者，謂五部罪，由諍此罪而起於諍，此即是根。",
    "T24n1458_014:0607c25_4": "從身語心有犯，唯身如苾芻，與未具人同室宿，未出作已出想。",
    "T24n1458_014:0607c26_5": "若臥睡已，女人後至或睡不覺，他置高床、或他然燈燭等有犯。",
    "T24n1458_014:0607c28_6": "唯語謂無故心過五六語，為女人說法有犯。",
    "T24n1458_014:0607c29_7": "唯心謂長淨時有心覆罪有犯。",
    "T24n1458_014:0607c29_8": "身心俱如殺生、飲酒有犯。",
    "T24n1458_014:0608a01_9": "語心俱如為女說法，故心過五六語有犯。",
    "T24n1458_014:0608a02_10": "身語心俱，謂殺生、飲酒、發言稱歎，是謂三業犯罪差別。",
    "T24n1458_014:0608a03_11": "作事諍者，由作單白等羯磨之事而為諍根，於所作事諍得生故。",
    "T24n1458_014:0608a05_12": "已明四諍。",
    "T24n1458_014:0608a05_13": "七滅云何？",
    "T24n1458_014:0608a05_14": "今於此中略言其要。",
    "T24n1458_014:0608a06_0": "初評論諍以二法滅，謂現前及多人語。",
    "T24n1458_014:0608a06_1": "次非言諍以三法滅，謂現前、憶念、不癡。",
    "T24n1458_014:0608a07_2": "次犯罪諍以四法滅，謂現前、自言、求罪自性、如草相掩。",
    "T24n1458_014:0608a09_0": "次作事諍，和合僧伽當為除殄。",
    "T24n1458_014:0608a09_1": "言現前者，有其二種，謂人、法現前。",
    "T24n1458_014:0608a10_2": "人是能殄諍。",
    "T24n1458_014:0608a10_3": "人及所為者。",
    "T24n1458_014:0608a11_4": "法，謂如法如律為其除諍。",
    "T24n1458_014:0608a11_5": "言多人語者，若諍難殄，應可行籌。",
    "T24n1458_014:0608a12_6": "據籌多者而除其諍。",
    "T24n1458_014:0608a12_7": "有四種：行籌、覆蓋、顯露、耳語，一切僧伽。",
    "T24n1458_014:0608a13_8": "言憶念者，如實力子，被他苾芻非法詰時心生愧耻，眾應與作白四羯磨，憶念之法彰其無犯。",
    "T24n1458_014:0608a15_9": "言不癡者，如西羯多苾芻，瘨狂之時造眾過惡，後被他詰，眾應與作不癡羯磨。",
    "T24n1458_014:0608a17_10": "言自言者，如有苾芻既犯罪已，或詰不詰、或令憶不憶，詣苾芻前如法說罪。",
    "T24n1458_014:0608a19_11": "言求罪自性者，謂在眾中初言無犯生輕慢心，後言有犯等，應與羯磨為治罰法，求罪自性。",
    "T24n1458_014:0608a21_12": "言如草相掩者，兩朋鬪諍不和合時，二朋之中有尊宿者，各於自朋以理告示，於他黨處共作懺摩。",
    "T24n1458_014:0608a23_13": "其所犯罪咸皆說悔，息高慢心求共和合，如是展轉更相愧謝。",
    "T24n1458_014:0608a25_14": "如草相掩有三種人：一、舉事人；二、被舉人；三、處中人。",
    "T24n1458_014:0608a26_15": "此三各有十六法，及處中人八法。",
    "T24n1458_014:0608a27_0": "五法簡與重簡，令就有德付使往還。",
    "T24n1458_014:0608a27_1": "殄諍法等，具如廣文。",
    "T24n1458_014:0608a28_2": "前云因論說法誦經之時，所獲施物誰當合得共生諍競者，佛言：「但說法人下至說一頌，所得利養法師合受，勿致疑惑。」",
    "T24n1458_014:0608b02_0": "復次既識於諍及除滅事苾芻，要行伏煩惱法，依阿笈摩教當略言之。",
    "T24n1458_014:0608b03_1": "此別解脫經統明首末，體義大綱要有十事，謂止息、忍證、依仗僧伽、淨信女人、資生受用、苾芻、苾芻尼俗人之事、取食、受請、威儀軌範、共相詰事。",
    "T24n1458_014:0608b06_2": "若苾芻依此十事修行之時，由二種煩惱而生其犯：一、遠；二、近。",
    "T24n1458_014:0608b08_3": "遠者，謂由忘失正念，追尋昔事而起煩惱作其罪業。",
    "T24n1458_014:0608b09_4": "近者，謂煩惱心忽然自起，於現前事作其罪業。",
    "T24n1458_014:0608b10_5": "時彼苾芻知其因已，應當遠離如避火坑，順理作意令因不起。",
    "T24n1458_014:0608b11_6": "若彼煩惱以自心力不能除者，應就尊宿及閑三藏有德行人請對治法，作意除遣。",
    "T24n1458_014:0608b13_7": "仍不除者，當於晝夜讀誦聞思簡擇其義，於三寶所及師長處，至誠供養忘自劬勞、或向他方或減食等，令彼煩惱不復現行。",
    "T24n1458_014:0608b16_8": "仍不除者，當往屍林獨居蘭若修不淨觀、為四念住無常等想。",
    "T24n1458_014:0608b17_9": "仍不除者，應生慚耻作如是念：「我所為非，戒不清淨，不能一一如法護持，而復受他四事供養。",
    "T24n1458_014:0608b20_0": "諸佛世尊及得天眼諸同梵行，并天神等悉遙見我知我破戒。",
    "T24n1458_014:0608b21_1": "為此不應起煩惱心造諸惡業，當自剋責如救頭然，於清淨境說除所犯勿致後悔。」",
    "T24n1458_014:0608b23_2": "如上所說不能依行，及受信心所有衣食，皆得惡作罪。",
    "T24n1458_014:0608b24_3": "若作如斯對治行時，性多煩惱未能殄息，仍起染心，雖受信施亦無有犯。",
    "T24n1458_014:0608b26_4": "當自審察，雖作種種折伏方便，然煩惱心不能除者，即應捨戒歸俗而為白衣，勿令有罪受他信施，此諸惡業定感當來惡異熟果，如增三經廣說其事。",
    "T24n1458_014:0608b29_5": "上明四諍及七滅事了。",
    "T24n1458_014:0608c02_0": "次明略教。",
    "T24n1458_014:0608c03_0": "問：「於此廣說毘柰耶中、或時有事非佛所遮亦非開許，苾芻於此當云何行？」",
    "T24n1458_014:0608c04_1": "答：「若有此事應觀略教。",
    "T24n1458_014:0608c05_2": "如律雜事中說，佛告諸苾芻：『或時有事，我從先來非遮非許者，然於此事若違不清淨順清淨者，此即是淨，應可行之。",
    "T24n1458_014:0608c07_3": "若違清淨順不淨者，此是不淨，即不應行。』",
    "T24n1458_014:0608c08_4": "制此略教有其二意：一、為遮外道云釋迦子非一切智故；二、令未來諸弟子眾得安樂住故。」",
    "T24n1458_014:0608c10_5": "總結如文。",
    "T24n1458_014:0608c11_6": "此是如來、應、正等覺戒經中所說所攝，若更有餘法之隨法與此相應者，皆當修學。",
    "T24n1458_014:0608c13_0": "「仁等共集歡喜無諍，一心一說如水乳合，應勤光顯大師教法，令安樂住勿為放逸。」",
    "T24n1458_014:0608c14_1": "言所說者，謂是文句所攝，是義有餘，謂十七跋窣覩等所說學法咸應修習。",
    "T24n1458_014:0608c16_2": "法之隨法者，法謂涅槃清淨無累，隨法即是八聖道等，能隨順彼圓寂之處，是故名隨。",
    "T24n1458_014:0608c18_3": "餘文勸學可知。",
    "T24n1458_014:0608c18_4": "七佛略教法毘鉢尸佛出現於世，諸聲聞眾多樂苦身以為正行，又諸邪師順其情欲為說邪法，但由苦行能招樂果令生信解，作如是說：「往昔惡業由苦身除，今日新罪更不復作；宿業既盡苦果不生，果不生故破生死堰；永出有流獲得常樂，作如是行方曰沙門。」",
    "T24n1458_014:0608c25_5": "爾時彼佛為欲對治此邪解故，說斯略教：「忍是勤中上，　　能得涅槃處；　出家惱他人，　　不名為沙門。」",
    "T24n1458_014:0608c29_0": "此頌意顯對治苦身修行之類，故說忍是精勤中上，不由自餓苦身受諸熱惱得勝涅槃。",
    "T24n1458_014:0609a02_0": "此中忍者，謂諦察法忍，由解了法終獲涅槃，是常善故，不由苦身而能證會。",
    "T24n1458_014:0609a03_1": "復為遮彼邪見外道出家之輩，妄說異法教化他人，無益苦身令同己行，自他俱惱終無果益故，云出家惱他人不名為沙門。",
    "T24n1458_014:0609a06_2": "沙門者是寂靜義。",
    "T24n1458_014:0609a06_3": "尸棄佛出現於世，諸聲聞眾多為生天而修梵行，希望後世受天妙樂。",
    "T24n1458_014:0609a08_4": "爾時彼佛為欲對治諸弟子眾，說斯略教：「明眼避險途，　　能至安隱處；　智者於生界，　　能遠離諸惡。」",
    "T24n1458_014:0609a12_0": "如人有眼能避險難，終獲安隱。",
    "T24n1458_014:0609a12_1": "此中眼者，謂是慧眼。",
    "T24n1458_014:0609a13_2": "眼有明照，與慧相應，故名明眼。",
    "T24n1458_014:0609a13_3": "險途者，謂是二處：一、是生天；二、是惡道。",
    "T24n1458_014:0609a14_4": "雖復生天受諸勝樂，報盡之後還墮惡趣。",
    "T24n1458_014:0609a15_5": "安隱處者，所謂涅槃安隱常住。",
    "T24n1458_014:0609a16_6": "智者，即是善解方便修出離因。",
    "T24n1458_014:0609a17_7": "生界者，謂是三界眾生。",
    "T24n1458_014:0609a17_8": "諸惡者，謂是愚夫殺羊祠祀求生天樂，智者了非不隨其見，修出離行遠彼邪途。",
    "T24n1458_014:0609a20_0": "毘舍浮佛出現於世，諸聲聞眾多於持戒心生喜足不修勝行，又常樂說他人過失，以語以意惱害於人。",
    "T24n1458_014:0609a22_1": "為遮彼故，說斯略教：「不毀亦不害，　　善護於戒經；　飲食知止足，　　受用下臥具；　勤修增上定，　　此是諸佛教。」",
    "T24n1458_014:0609a26_0": "此頌意明，初遮口過不毀訾他，次防意業不欲害彼。",
    "T24n1458_014:0609a27_1": "善護戒經等者，為對治彼不能證得沙門果故，令依教行求妙涅槃，要由戒淨捨諸欲樂及以苦身，不同白衣諸外道輩，離二邊過方契正修，故言飲食知止足。",
    "T24n1458_014:0609b01_2": "下臥具者，謂在邊房，受麁臥具，及蘭若處常習定門，順教勤修故，云勤修增上定此是諸佛教。",
    "T24n1458_014:0609b04_0": "拘留孫馱佛出現於世，諸聲聞眾多希利養慢修善品。",
    "T24n1458_014:0609b05_1": "為欲遮彼，說斯略教：「譬如蜂採花，　　不壞色與香；　但取其味去，　　苾芻入聚然。」",
    "T24n1458_014:0609b08_0": "彼佛世尊，教諸苾芻行入聚落乞食之時，不應壞彼施主敬心，喻若遊蜂在於花處，少持輕蘂無損色香，趣得充虛勿生惱壞。",
    "T24n1458_014:0609b10_1": "又釋云：「苾芻之行有二端嚴，猶如妙花色香具足；持戒喻色、具定如香，乞食資身勿虧此二。」",
    "T24n1458_014:0609b13_0": "羯諾迦牟尼佛出現於世，諸聲聞眾自談己勝毀訾於他，唯習多聞講論義理，好相違逆乖上人行。",
    "T24n1458_014:0609b15_1": "為對治彼，說斯略教。",
    "T24n1458_014:0609b16_0": "「不違逆他人，　　不觀作不作；　但自觀身行，　　若正若不正。」",
    "T24n1458_014:0609b18_0": "時彼苾芻，由自持戒觀他破戒，常樂伺求他人過失，是應作是不應作，令心散亂不能證解，為對治彼說初半頌。",
    "T24n1458_014:0609b20_1": "下之兩句反上應知，正不正者，謂善惡行。",
    "T24n1458_014:0609b22_0": "迦攝波佛出現於世，諸聲聞眾多樂習定，心生味著更不進修。",
    "T24n1458_014:0609b23_1": "為對治彼，說斯略教：「勿著於定心，　　勤修寂靜處；　能救者無憂，　　常令念不失。",
    "T24n1458_014:0609b26_0": "　若人能惠施，　　福增怨自息；　修善除眾惡，　　惑盡至涅槃。」",
    "T24n1458_014:0609b28_0": "勿著於定心者，勸勿放逸耽味於定。",
    "T24n1458_014:0609b28_1": "勤修寂靜處者，謂是涅槃，勸彼速令證入見諦，由見諦理是妙涅槃所生處故。",
    "T24n1458_014:0609c01_2": "能救者，謂是苾芻無憂。",
    "T24n1458_014:0609c02_3": "常令念不失者，顯由見諦獲斯果利長無憂惱。",
    "T24n1458_014:0609c03_4": "假令證定暫得無憂，由定不能斷煩惱故，由有煩惱心不靜息念不圓滿，於未來世憂惱還生。",
    "T24n1458_014:0609c05_5": "若見諦理更不復退，諸餘煩惱漸次斷除。",
    "T24n1458_014:0609c06_6": "次一行頌明見諦者斷餘煩惱次第之義。",
    "T24n1458_014:0609c07_7": "初之三句，明斷欲界煩惱，除慳貪垢故，能行施等，其福漸增。",
    "T24n1458_014:0609c08_8": "又於聖人清淨尸羅及行忍等息諸怨諍，由上二地等持力故，能除欲界散亂惡心。",
    "T24n1458_014:0609c10_9": "惑盡至涅槃者，若三界惑盡業累俱亡，契會無生證涅槃樂。",
    "T24n1458_014:0609c12_0": "釋迦牟尼佛出現於世，諸聲聞眾性多煩惱造諸惡業，多行放逸不修善品，作少善時便生喜足。",
    "T24n1458_014:0609c14_1": "為三事故說其三頌，為遮惡行示善方便，令不忘念善品日增，於十二年中為無疱僧伽，說斯波羅底木叉略教：「一切惡莫作，　　一切善應修；　遍調於自心，　　是則諸佛教。",
    "T24n1458_014:0609c19_0": "　護身為善哉！",
    "T24n1458_014:0609c19_1": "　　能護語亦善；　護意為善哉！",
    "T24n1458_014:0609c20_2": "　　盡護最為善。",
    "T24n1458_014:0609c21_0": "　苾芻護一切，　　能解脫眾苦；　善護於口言，　　亦善護於意。",
    "T24n1458_014:0609c23_0": "　身不作諸惡，　　常淨三種業；　是則能隨順，　　大仙所行道。」",
    "T24n1458_014:0609c25_0": "此中初頌上句云一切惡莫作者，明性遮罪俱不應作，遮其惡行事通三業，故云一切惡莫作。",
    "T24n1458_014:0609c27_1": "所有眾善悉應奉行，故云一切善應修。",
    "T24n1458_014:0609c28_0": "心所行處悉皆調伏，故云遍調於自心。",
    "T24n1458_014:0609c28_1": "是則略明佛所教誡。",
    "T24n1458_014:0609c29_2": "次頌即是示善方便，初之三句如其次第。",
    "T24n1458_014:0610a01_3": "別護三業，故云善護身等。",
    "T24n1458_014:0610a01_4": "一一不作體皆是善，然生死涅槃皆由三業捨惡從善，勸令盡護，即解脫眾苦故歎善哉。",
    "T24n1458_014:0610a03_5": "是故苾芻隨其力分，常善護持能證常樂。",
    "T24n1458_014:0610a04_6": "次第三頌令不忘念，然於三時人多忘念，教令存意攝想現前。",
    "T24n1458_014:0610a06_7": "一、於他人詰罪之時，應審護口以答於彼，勿令失念為卒暴言，故言善護於口言。",
    "T24n1458_014:0610a08_8": "二、於先時所經欲境若起憶念，當善護心勿生愛著，故言亦善護於意。",
    "T24n1458_014:0610a09_9": "三、於五處非所行境而作遊行，他不與物而輒自取，所不應食而強食之、或時以身觸惱於彼，離此諸過，故言身不作諸惡。",
    "T24n1458_014:0610a12_10": "此之三業常令清淨名善苾芻，方是光顯奉順聖教，能隨大師所行正道。",
    "T24n1458_014:0610a14_11": "然七佛世尊褒灑陀日，隨機設教多少不同。",
    "T24n1458_014:0610a15_12": "初則六月一為長淨說其略教，次則五月，乃至釋迦如來半月半月說斯略教。",
    "T24n1458_014:0610a17_0": "　毘鉢尸式棄、　　毘舍俱留孫、　羯諾迦牟尼、　　迦攝釋迦尊，　如是天中天，　　無上調御者；　七佛皆雄猛，　　能救護世間，　具足大名稱，　　咸說此戒法。",
    "T24n1458_014:0610a22_0": "　諸佛及弟子，　　咸共尊敬戒，　恭敬戒經故，　　獲得無上果。",
    "T24n1458_014:0610a24_0": "　汝當求出離，　　於佛教勤修，　降伏生死軍，　　如象摧草舍；　於此法律中，　　常為不放逸，　能竭煩惱海，　　當盡苦邊際。",
    "T24n1458_014:0610a28_0": "　所為說戒經，　　和合作長淨，　當共尊敬戒，　　如犛牛愛尾。",
    "T24n1458_014:0610b01_0": "　我已說戒經，　　眾僧長淨竟，　福利諸有情，　　皆共成佛道。",
    "T24n1458_014:0610b03_0": "初有三頌，結集所說。",
    "T24n1458_014:0610b03_1": "初一頌彰七佛名。",
    "T24n1458_014:0610b03_2": "言天中天者，一切諸佛皆是淨天，由彼自證清淨無上法故。",
    "T24n1458_014:0610b05_3": "釋迦大師是天中天，獨能於此五濁惡世調難調者，號調御師，隨機教化令得解脫，故曰天中天。",
    "T24n1458_014:0610b07_4": "次有二頌讚佛勝德，諸聲聞眾尊重戒經。",
    "T24n1458_014:0610b08_5": "次有二頌是結集引經，勸希出離勤修解脫，言汝當求出離者，發心捨俗修出離行，於無常等不應樂著。",
    "T24n1458_014:0610b10_6": "於佛教勤修者，謂得見道。",
    "T24n1458_014:0610b11_7": "降伏生死軍者，謂得修道。",
    "T24n1458_014:0610b11_8": "如象摧草舍者，譬如大象摧於草舍未勞盡力；智者亦爾，壞生死獄不假多時，依教奉行作自他利斷諸結漏，於佛教中不為放逸，出煩惱海盡苦邊際證妙菩提。",
    "T24n1458_014:0610b15_9": "次有二頌亦是結集所置：初序勸誡作長淨意，護戒慇懃寧死不犯，如犛牛愛尾不顧身命。",
    "T24n1458_014:0610b17_10": "次明所為福業迴施有情，廣利無邊俱成佛果。",
    "T24n1458_014:0610b19_0": "根本薩婆多部律攝卷第十四",
    "T24n1458_014:0610b20_0": "四波羅底提舍尼法",
    "T24n1458_014:0610b21_0": "攝頌曰：　非親尼自受，　　舍中處分食，　不請向學家，　　受食於寺外。",
    "T24n1458_014:0610b24_0": "從非親尼受食學處第一",
    "T24n1458_014:0610b25_0": "佛在王舍城竹林園中，時蓮華色苾芻尼自發願言：「我乞食時，得初滿鉢奉施僧伽，得第二鉢自供而食。」",
    "T24n1458_014:0610b27_1": "後因行乞見飢苾芻，復持第二鉢以用布施，緣斯斷食。",
    "T24n1458_014:0610b28_2": "明日又乞，初鉢施僧，得第二鉢方欲自食，時鄔波難陀從彼乞求，便持施與。",
    "T24n1458_014:0610c01_3": "身體虛羸，於大巷中悶絕倒地。",
    "T24n1458_014:0610c02_4": "諸居士見咸生譏議：「自言出家無悲愍意。」",
    "T24n1458_014:0610c03_5": "由苾芻尼事，譏嫌煩惱，制斯學處。",
    "T24n1458_014:0610c05_0": "「若復苾芻於村路中，從非親苾芻尼自手受食食。",
    "T24n1458_014:0610c06_1": "是苾芻應還村外住處，詣諸苾芻所，各別告言：『大德！",
    "T24n1458_014:0610c07_2": "我犯對說惡法。",
    "T24n1458_014:0610c07_3": "是不應為，今對說悔。』",
    "T24n1458_014:0610c08_4": "是名對說法。」",
    "T24n1458_014:0610c09_0": "言非親者，若是親尼，受食於彼非犯。",
    "T24n1458_014:0610c09_1": "故苾芻尼者，謂已近圓是清淨行。",
    "T24n1458_014:0610c10_2": "於村路中者，若尼住處受取、若苾芻尼為施主施食非乞得，苾芻受取悉皆無犯。",
    "T24n1458_014:0610c12_3": "自手者，為是自受、若他為受。",
    "T24n1458_014:0610c13_4": "若尼遣人送者無犯。",
    "T24n1458_014:0610c13_5": "言食者，謂五珂但尼、五蒲膳尼。",
    "T24n1458_014:0610c14_6": "受謂受得，即獲其罪。",
    "T24n1458_014:0610c15_7": "言若噉嚼者，此說本意也。",
    "T24n1458_014:0610c15_8": "是苾芻者，簡苾芻尼。",
    "T24n1458_014:0610c16_9": "應還住處者，聖制遣村外住處說悔其罪。",
    "T24n1458_014:0610c17_10": "設村路中有苾芻者，亦不應說。",
    "T24n1458_014:0610c17_11": "詣諸苾芻者，謂清淨人。",
    "T24n1458_014:0610c18_12": "我犯惡法者，謂是如來所遮之事。",
    "T24n1458_014:0610c19_13": "是不應為者，言非苾芻所應作法。",
    "T24n1458_014:0610c20_14": "是名對說者，各各對人出罪名也。",
    "T24n1458_014:0610c20_15": "問曰：「自餘諸罪亦聽對說。",
    "T24n1458_014:0610c21_16": "云何於此得對說名？」",
    "T24n1458_014:0610c22_17": "答曰：「謂於住處現有苾芻，皆須一一別對陳說。",
    "T24n1458_014:0610c23_18": "不同餘罪，故受別名。",
    "T24n1458_014:0610c23_19": "又犯罪已，即須陳說不得停息，亦異餘罪。」",
    "T24n1458_014:0610c24_20": "實非親尼作非親想疑，得根本罪。",
    "T24n1458_014:0610c25_21": "親非親想疑，得惡作罪。",
    "T24n1458_014:0610c26_22": "於親非親而作親想，無犯。",
    "T24n1458_014:0610c27_0": "受尼指授食學處第二",
    "T24n1458_014:0610c28_0": "佛在室羅筏城給孤獨園，時六眾苾芻語窣吐羅難陀苾芻尼曰：「若有施主請僧食處，汝可就宅教彼施主，多以好食與我。」",
    "T24n1458_014:0611a01_1": "爾時彼尼既受教已，於他請處，多持好食偏授六眾。",
    "T24n1458_014:0611a03_2": "由此食少不得周遍，令諸苾芻空腹而去。",
    "T24n1458_014:0611a04_3": "由飲食事譏嫌煩惱，制斯學處。",
    "T24n1458_014:0611a05_0": "「若復眾多苾芻於白衣家食，有苾芻尼指授：『此與根果、此與餅飯、此與羹菜、此可多與。』",
    "T24n1458_014:0611a07_1": "諸苾芻應語是苾芻尼言：『姊妹！",
    "T24n1458_014:0611a07_2": "且止少時，待諸苾芻食竟。』",
    "T24n1458_014:0611a08_3": "若無一人作是語者，是諸苾芻應還村外住處，詣諸苾芻所，各別告言：『大德！",
    "T24n1458_014:0611a10_4": "我犯對說惡法。",
    "T24n1458_014:0611a10_5": "是不應為，今對說悔。』",
    "T24n1458_014:0611a11_6": "是名對說法。」",
    "T24n1458_014:0611a11_7": "言眾多苾芻者，二人已上乃至大眾。",
    "T24n1458_014:0611a12_8": "白衣家者，謂有門戶巷陌處也；若在寺中者無犯。",
    "T24n1458_014:0611a13_9": "食者如上說。",
    "T24n1458_014:0611a13_10": "此與根果等者，顯勝顯多。",
    "T24n1458_014:0611a14_11": "姊妹且止少時者，謂據食竟以為少時，是故云待諸苾芻食竟。",
    "T24n1458_014:0611a15_12": "若無一人苾芻作是語者，若一人遮合眾無犯。",
    "T24n1458_014:0611a17_13": "若在門外食者，應問門內無苾芻尼指授食不？",
    "T24n1458_014:0611a18_14": "若不問者，得惡作罪。",
    "T24n1458_014:0611a18_15": "若見有尼或出或入，亦應問之。",
    "T24n1458_014:0611a19_16": "若不問者，亦得惡作。",
    "T24n1458_014:0611a19_17": "若尼親族家、若由彼尼而設供食指授者，無犯。",
    "T24n1458_014:0611a22_0": "學家受食學處第三",
    "T24n1458_014:0611a23_0": "佛在廣嚴城，僧訶將軍已見諦理，心生正信，常行惠施，所有庫藏遂致空竭。",
    "T24n1458_014:0611a24_1": "世尊知時，教作白二羯磨，於彼舍內不應受食，若有床座應為受之。",
    "T24n1458_014:0611a26_2": "時尊者舍利子、目乾連先受彼請，於舍內食。",
    "T24n1458_014:0611a27_3": "六眾見已作是念：「此人初見諦時亦請我就食。」",
    "T24n1458_014:0611a28_4": "又因食竟，見彼家中有小男女求食而泣。",
    "T24n1458_014:0611a29_5": "由乞食事譏嫌煩惱，制斯學處。",
    "T24n1458_014:0611b02_0": "「若復苾芻，知是學家僧與作學家羯磨，苾芻先不受請，便詣彼家自手受取珂但尼、蒲膳尼食。",
    "T24n1458_014:0611b04_1": "是苾芻應還村外住處，詣諸苾芻所，各別告言：『大德！",
    "T24n1458_014:0611b05_2": "我犯對說惡法。",
    "T24n1458_014:0611b05_3": "是不應為，今對說悔。』",
    "T24n1458_014:0611b06_4": "是名對說法。」",
    "T24n1458_014:0611b07_0": "言僧伽者，謂眾已為作遮護法。",
    "T24n1458_014:0611b07_1": "言學家者，謂預流果、一來果、不還果，惟此學人。",
    "T24n1458_014:0611b08_2": "處在居家，非無學人也。",
    "T24n1458_014:0611b09_3": "學家法者，謂眾詳許善為羯磨。",
    "T24n1458_014:0611b10_4": "先不受請者，雖得羯磨受請非犯。",
    "T24n1458_014:0611b11_0": "言自手者，謂從彼手墮此手中，初墮手時便得本罪。",
    "T24n1458_014:0611b12_1": "列二五食者，欲明羹菜等類受取無犯。",
    "T24n1458_014:0611b13_2": "若作解法竟者無犯。",
    "T24n1458_014:0611b13_3": "言解法者，謂彼貲財還復如故，應作白二捨前遮法。",
    "T24n1458_014:0611b14_4": "境想六句如上應知。",
    "T24n1458_014:0611b16_0": "阿蘭若住處外受食學處第四",
    "T24n1458_014:0611b17_0": "佛在劫畢羅筏窣覩城多根樹園，時六眾苾芻在阿蘭若住處而住。",
    "T24n1458_014:0611b18_1": "時彼林野多諸賊寇，有信心者持供食來，欲就林中興設福會。",
    "T24n1458_014:0611b20_2": "是時六眾預往迎食，見彼女人被賊剝脫，形體露現隱於草中。",
    "T24n1458_014:0611b21_3": "六眾見已強令授食。",
    "T24n1458_014:0611b22_4": "家人後至問知非法，斷絕信心因生譏謗。",
    "T24n1458_014:0611b23_5": "由飲食事譏嫌煩惱，制斯學處。",
    "T24n1458_014:0611b24_0": "「若復苾芻在阿蘭若恐怖處住，先無觀察險難之人，於住處外受食食者，是苾芻應還住處，詣諸苾芻所，各別告言：『大德！",
    "T24n1458_014:0611b26_1": "我犯對說惡法。",
    "T24n1458_014:0611b27_2": "是不應為，今對說悔。』",
    "T24n1458_014:0611b27_3": "是名對說法。」",
    "T24n1458_014:0611b29_0": "阿蘭若者，去村一拘盧舍有僧住處，此據緣起故作是言；若更遠處亦同此制。",
    "T24n1458_014:0611c01_1": "凡是住處，若有惡魔、不信天眾、可畏藥叉及諸猛獸，並不應住。",
    "T24n1458_014:0611c03_2": "若險難處無看守人者，應著苾芻具五法者令往看守。",
    "T24n1458_014:0611c04_3": "既被差已，彼應晨朝詣險難處用心觀察，若見賊時應放火烟、或道中布葉、或豎高幡令人遠見。",
    "T24n1458_014:0611c07_0": "若有施主送供食來，見此摽時令其警備，或遣人迎接。",
    "T24n1458_014:0611c08_1": "其觀察人聽在中前食五正食；若看守人在道受供者無犯。",
    "T24n1458_014:0611c09_2": "住處外者，謂離住處也。",
    "T24n1458_014:0611c10_3": "應還住處者，前三學處過由家起，故云向村外；此一學處過在空林，故云應還住處。",
    "T24n1458_014:0611c12_4": "實無看守，作無看守想疑，得根本罪，次二輕，後二無犯。",
    "T24n1458_014:0611c13_5": "在阿蘭若所居方地星辰道路咸應善知，行人來往隨力供給，乾麨及水量時貯畜。",
    "T24n1458_014:0611c15_6": "若見客至應唱善來，含笑先言不應嚬蹙。",
    "T24n1458_014:0611c16_7": "若女人來，隨其年幾作母女姊妹等想。",
    "T24n1458_014:0611c17_8": "餘文可知。",
    "T24n1458_014:0611c18_0": "第五部眾學法",
    "T24n1458_014:0611c19_0": "眾學法者，謂於廣釋及十七事中所有眾多惡作惡說，咸悉攝在眾學法中，是故總言眾多學法。",
    "T24n1458_014:0611c21_1": "如苾芻眾不應鼓樂。",
    "T24n1458_014:0611c21_2": "若供養時不得告云：「汝可作樂。」",
    "T24n1458_014:0611c22_3": "應語言：「汝可供養大師」。",
    "T24n1458_014:0611c23_4": "不應三指點灰於自額上畫為三道。",
    "T24n1458_014:0611c24_0": "亦不以鏡及水為好觀面，觀蟲之時見面無犯。",
    "T24n1458_014:0611c25_1": "若看面瘡㾗、若看頭白面皺，觀知前後容顏改變生厭離想，此皆無犯。",
    "T24n1458_014:0611c26_2": "不應以梳理髮。",
    "T24n1458_014:0611c27_3": "於諸善品不應懶惰。",
    "T24n1458_014:0611c27_4": "若為大眾種植園圃，未華未果不應捨而遠行，若屬別人看守者無犯。",
    "T24n1458_014:0611c29_5": "出入門戶咸須用心，開閉之時不應造次。",
    "T24n1458_014:0612a01_6": "若經行時勿緩勿急。",
    "T24n1458_014:0612a02_0": "應畜洗足器，若見瓶空應即添水。",
    "T24n1458_014:0612a02_1": "不應以杙釘於制底，不應登上。",
    "T24n1458_014:0612a03_2": "若無求寂及以餘人者，應香湯洗足為供養事上亦無犯。",
    "T24n1458_014:0612a05_0": "若作大師形像，除脚玔耳璫，餘莊嚴具隨意應作。",
    "T24n1458_014:0612a06_1": "若菩薩像者聽。",
    "T24n1458_014:0612a06_2": "佛陀大會旋繞村城行道之時，五種咸應隨從圍繞。",
    "T24n1458_014:0612a07_3": "其最老上座應受吉祥水，有力少年應助擎像。",
    "T24n1458_014:0612a08_4": "如是等於律所說，不依行者咸得惡作。",
    "T24n1458_014:0612a09_5": "又於苾芻尼學處，苾芻所不應為者亦皆得罪。",
    "T24n1458_014:0612a11_0": "是故通言眾多學法。",
    "T24n1458_014:0612a11_1": "此等皆由法式事譏嫌煩惱，制斯學處。",
    "T24n1458_014:0612a13_0": "爾時世尊作如是念：「過去諸佛云何教聲聞眾著衣服耶？」",
    "T24n1458_014:0612a14_1": "是時諸天前白佛言：「如淨居天所著衣服。」",
    "T24n1458_014:0612a15_2": "世尊即以天眼觀知，如諸天所說無有異也，因制苾芻披著衣法。",
    "T24n1458_014:0612a16_3": "言齊整者，離不齊整著衣過也。",
    "T24n1458_014:0612a17_4": "應當學者，是應學事。",
    "T24n1458_014:0612a18_5": "不太高者，不過膝上也。",
    "T24n1458_014:0612a18_6": "此中犯者，若苾芻不依佛教、不顧羞恥、欲為非法者，捉衣開張，得責心惡作；若披著身，得對說惡作。",
    "T24n1458_014:0612a21_7": "若苾芻有順奉心而著衣不如法、或時忘念、或是無知非法著者，惟犯責心惡作。",
    "T24n1458_014:0612a23_8": "如是於餘學處，准此應知。",
    "T24n1458_014:0612a23_9": "不太下者，謂不下垂至地。",
    "T24n1458_014:0612a24_10": "齊何是著裙量？",
    "T24n1458_014:0612a24_11": "謂齊踝上四指。",
    "T24n1458_014:0612a25_12": "不象鼻者，不放裙邊當齊內擪，下垂於地由如象鼻，故以為喻。",
    "T24n1458_014:0612a26_13": "不蛇頭者，謂反出衣角屈擪腰間，頭若龍蛇。",
    "T24n1458_014:0612a27_14": "不多羅葉者，謂捉裙邊細疊成襵，腰邊總擪形若多羅葉，上聚下散者是也。",
    "T24n1458_014:0612a29_15": "不豆團形者，總捉上裙傍內腰裹，同俗婦女著裙作豆團形也。",
    "T24n1458_014:0612b01_16": "齊整披三衣者，亦是離不齊整著衣過也。",
    "T24n1458_014:0612b02_17": "不太高者，謂不過膝上。",
    "T24n1458_014:0612b03_18": "不太下者，不垂過裙緣。",
    "T24n1458_014:0612b04_19": "好正披者，不張手足現撩亂相。",
    "T24n1458_014:0612b04_20": "好正覆者，應好覆蓋不偏露形。",
    "T24n1458_014:0612b05_21": "少語言者，不應同俗多作言說。",
    "T24n1458_014:0612b06_22": "不大叫呼，如童兒類；設有須喚他不聞時，應請俗人為其大喚。",
    "T24n1458_014:0612b07_23": "不高視者，舉目視前一踰伽地是為視量。",
    "T24n1458_014:0612b08_24": "踰伽量者，長四肘也。",
    "T24n1458_014:0612b09_25": "不應傍視亦不迴顧，端形直視徐行而進，牛馬犬等應預觀察，不應逼近，恐有傷損。",
    "T24n1458_014:0612b11_26": "不覆頭者，不以衣物覆頭，猶如新嫁女。",
    "T24n1458_014:0612b12_27": "上下衣服不得偏抄一邊露現形體。",
    "T24n1458_014:0612b13_28": "雙抄者，總攝兩邊置於肩上。",
    "T24n1458_014:0612b13_29": "凡是行步非大人相者，皆應遠離。",
    "T24n1458_014:0612b14_30": "不搖身者，如衒色女搖身而行。",
    "T24n1458_014:0612b15_31": "不掉臂者，猶如小兒及癲狂類。",
    "T24n1458_014:0612b16_32": "不搖頭者，猶如象子搖動其頭。",
    "T24n1458_014:0612b16_33": "不肩排者，不以肩搏排觸於他。",
    "T24n1458_014:0612b17_34": "不連手者，不應連手在路並行。",
    "T24n1458_014:0612b18_35": "未請坐不應坐者，在室羅筏悉底城，由鄔波難陀在婆羅門舍制斯學處。",
    "T24n1458_014:0612b21_0": "不善觀察者，亦在室羅筏悉底城，由鄔陀夷不觀床座坐殺小兒。",
    "T24n1458_014:0612b22_1": "放身者，緣在劫畢羅伐窣覩城，由鄔陀夷習學菩薩昔在宮時生戲弄心放身而坐，床座摧破招譏故制。",
    "T24n1458_014:0612b25_2": "不壘足者，不以一脚重於脚上壘之而坐。",
    "T24n1458_014:0612b26_3": "不重內踝者，謂不正身重踝而坐。",
    "T24n1458_014:0612b26_4": "不重外踝者，准事應知。",
    "T24n1458_014:0612b27_5": "恭敬受食者，凡受食時極須存念，不應寬慢致令鉢破。",
    "T24n1458_014:0612b28_6": "食鉢不得滿者，受食之時應觀其鉢勿令流溢，所有羹菜不應多請，後安飯時恐溢出故。",
    "T24n1458_014:0612c01_7": "行食未至不應遙喚，隨到受之勿生食想。",
    "T24n1458_014:0612c02_8": "若預申鉢，表有貪心。",
    "T24n1458_014:0612c03_9": "鉢臨食上，是醜惡相。",
    "T24n1458_014:0612c03_10": "言恭敬者，不多言說相同婬女，應善用心。",
    "T24n1458_014:0612c04_11": "摶者，謂以手爬飯非多非少可口而內，非是摶令相著張口待食現饕餮相。",
    "T24n1458_014:0612c06_12": "食在口中不應言說，同白衣法。",
    "T24n1458_014:0612c07_13": "羹飯不得互掩覆者，意欲多求長貪心故。",
    "T24n1458_014:0612c08_14": "應於飲食生厭離想，是為出家所應作事，隨得隨食少欲為念。",
    "T24n1458_014:0612c10_0": "不彈舌食者，施主設食其食過甜，故為彈舌詐現醋相。",
    "T24n1458_014:0612c11_1": "不[口*專][口*集]食者，其食實醋，故[口*專][口*集]脣作聲而現甜相。",
    "T24n1458_014:0612c12_2": "言呵氣食者，其食過熱，戲現冷相呵之使熱。",
    "T24n1458_014:0612c13_3": "吹氣食者，其食過冷，戲現熱相吹之使冷。",
    "T24n1458_014:0612c14_4": "此等皆是調弄施主致招譏過。",
    "T24n1458_014:0612c15_5": "不手散食者，不如雞爬食。",
    "T24n1458_014:0612c16_0": "不齧半者，半在口中、半墮鉢中。",
    "T24n1458_014:0612c16_1": "不舒舌者，長舒其舌舐掠兩脣。",
    "T24n1458_014:0612c17_2": "窣覩波形者，下置麨團像其塔狀，上置蘿菔作相輪形，是地獄中脯爛拏塔，為其調戲致俗譏嫌。",
    "T24n1458_014:0612c19_3": "舐手者，手有餘食不應舌舐。",
    "T24n1458_014:0612c20_4": "手有食水不振餘人。",
    "T24n1458_014:0612c21_5": "繫心而食充軀長道，不得觀他生嫌賤心。",
    "T24n1458_014:0612c22_6": "污手捉淨水者，謂食所霑及不淨所污。",
    "T24n1458_014:0612c23_0": "凡欲食噉，皆須土屑澡豆等淨洗手已，方捉食器飲器及淨水瓶。",
    "T24n1458_014:0612c24_1": "有諸俗人從苾芻乞鉢中水，為吉祥故、為除病故。",
    "T24n1458_014:0612c25_2": "時鄔波難陀，以所食鉢水和殘飯持與，令生嫌賤。",
    "T24n1458_014:0612c26_3": "是故聖制授鉢水法。",
    "T24n1458_014:0612c27_4": "應先三遍淨洗鉢已，盛滿清水，誦聖伽他可兩三遍，方授與人。",
    "T24n1458_014:0612c28_5": "地上無替不應安鉢者，若以樹葉等為替者無犯。",
    "T24n1458_014:0613a01_6": "不立洗鉢者，恐墮破故。",
    "T24n1458_014:0613a01_7": "及危險等處，皆恐損故。",
    "T24n1458_014:0613a02_8": "聽法之人先應虔敬，若懷憍慢法水不停，是故恭勤方能受道。",
    "T24n1458_014:0613a03_9": "離憍傲相及諸兵刃，方為說法。",
    "T24n1458_014:0613a04_10": "若有病者無犯。",
    "T24n1458_014:0613a04_11": "若青草上、好樹下，及華果樹人所停息者，不應大小便；若棘刺叢處者無犯。",
    "T24n1458_014:0613a06_12": "若大林中行枝葉交茂，應離人行處。",
    "T24n1458_014:0613a07_13": "若涉生草、田間無空處，應持乾葉布上便利。",
    "T24n1458_014:0613a08_14": "若無可得者無犯。",
    "T24n1458_014:0613a09_15": "應於寺東北角安置圊廁，其廁四邊應栽棘刺，大小行廁並須別作，各安門扇皆著傍扂。",
    "T24n1458_014:0613a11_16": "其便利處應在隱屏。",
    "T24n1458_014:0613a11_17": "凡欲入廁應脫上衣，在於上風淨處安置。",
    "T24n1458_014:0613a12_18": "向洗手處，於甎版石上先置灰土用為洗淨。",
    "T24n1458_014:0613a13_19": "其置土物長一肘闊一搩手。",
    "T24n1458_014:0613a14_20": "餘用灰及土列作兩行，行別七聚，更安一聚，總十五聚。",
    "T24n1458_014:0613a15_21": "土須細末聚若半挑。",
    "T24n1458_014:0613a16_22": "貯土之器應用木槽，預收備擬無令闕乏。",
    "T24n1458_014:0613a17_23": "將入廁時，持土三塊，事訖可用此物隨時去穢，一將拭體、一用洗身、一塊偏灑左手。",
    "T24n1458_014:0613a19_24": "若有籌片，兩塊便得。",
    "T24n1458_014:0613a19_25": "其籌不應棄於廁內，應穿小孔向外棄之。",
    "T24n1458_014:0613a20_26": "下濕之鄉別為洗處，水流外出不應停溢。",
    "T24n1458_014:0613a21_27": "若懸絕臨崖者，隨事籌量。",
    "T24n1458_014:0613a22_28": "初入廁時作聲謦咳、或時蹋地、或復彈指，應掩門扇閉以傍扂。",
    "T24n1458_014:0613a23_29": "便轉既竟，左腋抱瓶右手開門，至洗淨處，蹲在一邊土近右手，瓶安左膝、左臂牢壓，或安三叉木上。",
    "T24n1458_014:0613a26_30": "注水向身，然後右手撥取七土但洗左手，後之七土兩手俱洗，餘有一土用洗君持。",
    "T24n1458_014:0613a28_31": "其水隨洗隨流，勿令停住。",
    "T24n1458_014:0613a28_32": "次向餘處別洗雙足，披衣持瓶，既到房已安置觸瓶，以乾牛糞揩手，取淨瓶水如法再三洗漱，方名為淨得作餘事。",
    "T24n1458_014:0613b02_33": "此由身子作斯洗淨，伏彼外道婆羅門故，世尊因此制諸苾芻。",
    "T24n1458_014:0613b04_34": "若不依行，咸得惡作。",
    "T24n1458_014:0613b04_35": "若小便時，但一土洗身、一土洗手，如廣文說。",
    "T24n1458_014:0613b05_36": "檢校寺人數觀廁處，見有不淨即應掃拭塗治、或水洗令淨。",
    "T24n1458_014:0613b07_37": "其小行處有不淨時，應用草揩、或破布拭、以水灌洗，有泥決通無令臭穢。",
    "T24n1458_014:0613b08_38": "若有病人不能起動者，應穿床席作孔，以破衣替身恐生瘡損。",
    "T24n1458_014:0613b10_39": "除棄不淨應畜兩盆，更互淨洗并將油拭。",
    "T24n1458_014:0613b11_40": "大小行時不應披三衣，但著僧脚崎及裙。",
    "T24n1458_014:0613b12_41": "亦不應用好者，善須詳審勿衣觸地。",
    "T24n1458_014:0613b13_42": "若苾芻大小行訖，乃至未將淨水漱口，不受他禮亦不禮他，不坐床座及噉飲食。",
    "T24n1458_014:0613b15_43": "違者皆得惡作。",
    "T24n1458_014:0613b15_44": "若飲藥湯無水可求者無犯。",
    "T24n1458_014:0613b16_45": "若服瀉藥若患苦痢，乃至未差不應數洗，須將籌土權時且拭，若瀉痢竟依法而洗。",
    "T24n1458_014:0613b18_46": "鞋履霑污即應洗除。",
    "T24n1458_014:0613b18_47": "病人坐處及洗淨處，勿令勞倦。",
    "T24n1458_014:0613b19_48": "若便利未至不應預去，時至不應久留。",
    "T24n1458_014:0613b20_49": "若放下氣勿使作聲。",
    "T24n1458_014:0613b21_0": "旋溺事竟，不應久停圊內。",
    "T24n1458_014:0613b21_1": "於廁屋中不棄洟唾。",
    "T24n1458_014:0613b22_2": "若上座前、若在淨地及食者前，皆不洟唾。",
    "T24n1458_014:0613b23_3": "凡洟唾時勿作大聲，亦不應數為洟唾。",
    "T24n1458_014:0613b24_4": "若性多洟唾者，應向屏處。",
    "T24n1458_014:0613b24_5": "若有病緣聽安承唾器，若沙若以石若斬草豎安器中莫使灒溢，應數洗之勿令臭氣。",
    "T24n1458_014:0613b26_6": "不在水中者，若水闊應於木上，若無可得同上草田。",
    "T24n1458_014:0613b28_0": "樹過人不上者，恐日時過望取食人。",
    "T24n1458_014:0613b28_1": "若有虎豹聽上高樹，但有難緣者皆無犯。",
    "T24n1458_014:0613c01_0": "此眾學法總為八例：一、著衣服事；二、入村事；三、坐起事；四、食噉事；五、護鉢事；六、說法事；七、便利事；八、觀望事。",
    "T24n1458_014:0613c03_1": "餘如廣文。",
    "T24n1458_014:0613c04_0": "七滅諍法",
    "T24n1458_014:0613c05_0": "　應與現前毘奈耶，　　當與現前毘奈耶。",
    "T24n1458_014:0613c06_0": "　應與憶念毘奈耶，　　當與憶念毘奈耶。",
    "T24n1458_014:0613c07_0": "　應與不癡毘奈耶，　　當與不癡毘奈耶。",
    "T24n1458_014:0613c08_0": "　應與求罪自性毘奈耶，　　當與求罪自性毘奈耶。",
    "T24n1458_014:0613c10_0": "　應與多人語毘奈耶，　　當與多人語毘奈耶。",
    "T24n1458_014:0613c12_0": "　應與自言毘奈耶，　　當與自言毘奈耶。",
    "T24n1458_014:0613c13_0": "　應與草掩毘奈耶，　　當與草掩毘奈耶。",
    "T24n1458_014:0613c14_0": "若有諍事起，當以七法，順大師教如法如律而除滅之。",
    "T24n1458_014:0613c15_1": "此等皆由他詰問事，不忍他詰譏嫌煩惱，制斯學處。",
    "T24n1458_014:0613c17_0": "七滅諍法者，於四諍事七法能除，是故名此為七滅諍法。",
    "T24n1458_014:0613c18_1": "何謂四諍？",
    "T24n1458_014:0613c18_2": "一、評論諍；二、非言諍；三、犯罪諍；四、作事諍。",
    "T24n1458_014:0613c19_3": "言評論諍者，如有諍云：「凡說法時獲利養者，此物合入說法之人。」",
    "T24n1458_014:0613c21_4": "有云：「不合。」",
    "T24n1458_014:0613c21_5": "由此為緣遂致紛競，因評論事而起諍故，名評論諍。",
    "T24n1458_014:0613c22_6": "此之諍論局在僧眾，或望別人諍根有六，若緣差別乃有十四。",
    "T24n1458_014:0613c24_7": "何謂為六？",
    "T24n1458_014:0613c24_8": "一、忿恨；二、覆惱；三、嫉慳；四、諂誑；五、無慚愧；六、惡欲邪見。",
    "T24n1458_014:0613c25_9": "何謂十四事？",
    "T24n1458_014:0613c26_10": "一、法；二、非法；三、調伏；四、非調伏；五、有犯；六、無犯；七、重；八、輕；九、有餘；十、無餘；十一、責心罪；十二、惡作罪；十三、惡說罪；十四、越法罪。",
    "T24n1458_014:0613c29_11": "下三對人說，又有三種，謂善、不善、無記，亦是諍根。",
    "T24n1458_014:0614a01_12": "問曰：「凡是評論即是諍耶？」",
    "T24n1458_014:0614a02_13": "「應作四句。",
    "T24n1458_014:0614a02_14": "第一句，評論但私未入諍門。",
    "T24n1458_014:0614a03_15": "第二句，是諍非評論，謂餘二諍。",
    "T24n1458_014:0614a03_16": "第三句，前二諍合。",
    "T24n1458_014:0614a04_17": "第四句，謂除前相餘之三諍。",
    "T24n1458_014:0614a04_18": "各為四句准此應說。」",
    "T24n1458_014:0614a05_19": "言非言諍者，若前人是善，不應詰責而詰責者名非。",
    "T24n1458_014:0614a06_20": "言諍非者，是鄙惡義，謂以鄙惡之法而言詰他。",
    "T24n1458_014:0614a07_21": "如世人云：「此非是人。」",
    "T24n1458_014:0614a08_22": "意欲說其是鄙惡人。",
    "T24n1458_014:0614a08_23": "如以非法詰實力子而興於諍，此即是根。",
    "T24n1458_014:0614a09_24": "餘如上說。",
    "T24n1458_014:0614a10_25": "犯罪諍者，謂五部罪，由爭此罪而起於諍，此即是根，從身語心。",
    "T24n1458_014:0614a11_26": "有犯惟身，如苾芻與未具人同室宿，未出作已出想；若臥睡已女人後至；或睡不覺他置高床；或他然燈燭等。",
    "T24n1458_014:0614a14_27": "有犯惟語，謂無故心過五六語為女人說法。",
    "T24n1458_014:0614a15_28": "有犯惟心，謂長淨時有心覆罪。",
    "T24n1458_014:0614a16_0": "有犯身心俱，如殺生、飲酒。",
    "T24n1458_014:0614a16_1": "有犯語心俱，如為女說法，故心過五六語。",
    "T24n1458_014:0614a17_2": "有犯身語心俱，謂殺生、飲酒、發言稱歎。",
    "T24n1458_014:0614a18_3": "是謂三業犯罪。",
    "T24n1458_014:0614a18_4": "差別作事諍者，由作單白等羯磨之事而為諍根，於所作事諍得生故。",
    "T24n1458_014:0614a20_5": "已明四諍、七滅云何，今於此中略言其要。",
    "T24n1458_014:0614a21_6": "初評論諍以二法滅，謂現前、多人語。",
    "T24n1458_014:0614a22_7": "及眾行籌有三種人，謂能詰、所詰及處中人。",
    "T24n1458_014:0614a23_8": "此中能詰人有十六事，當審觀察然後詰他：他信語不？",
    "T24n1458_014:0614a24_9": "其事實不？",
    "T24n1458_014:0614a25_10": "是順時不？",
    "T24n1458_014:0614a25_11": "有利益不？",
    "T24n1458_014:0614a25_12": "有是聞疑根不？",
    "T24n1458_014:0614a26_0": "為身為語、若村野晝夜、有餘無餘，我有力不？",
    "T24n1458_014:0614a27_1": "如是稱量，自有五法成就，方始詰他；異此不應。",
    "T24n1458_014:0614a28_2": "其被詰人亦有十六事，當審觀察容他詰問：此詰我人是持戒不？",
    "T24n1458_014:0614a29_3": "有追悔不？",
    "T24n1458_014:0614b01_0": "有多聞不？",
    "T24n1458_014:0614b01_1": "善律教不？",
    "T24n1458_014:0614b01_2": "見等十二如前已說。",
    "T24n1458_014:0614b02_0": "稱量彼人具五法不？",
    "T24n1458_014:0614b02_1": "又處中人亦具十六法，謂持戒等、有慈愛心、親往二朋和諧諍事、有德有能？",
    "T24n1458_014:0614b04_2": "異此便非，應以現前法而殄其諍。",
    "T24n1458_014:0614b05_3": "有二現前，謂人及法。",
    "T24n1458_014:0614b05_4": "其稱量事有多十六法，及以八法。",
    "T24n1458_014:0614b06_5": "諸進不事其相繁多，此不詳述。",
    "T24n1458_014:0614b08_0": "其所治人若不肯隨順者，應連韁杙等棄而調御之。",
    "T24n1458_014:0614b09_1": "若仍不隨順者，應授與僧及簡重簡人并具德行解三藏者。",
    "T24n1458_014:0614b10_2": "若皆不能殄息，應付上座遮不令諍。",
    "T24n1458_014:0614b11_3": "若此亦不息者，應還付僧作行籌等。",
    "T24n1458_014:0614b12_4": "是名三法，具如廣文。",
    "T24n1458_014:0614b12_5": "又非言諍如初諍說。",
    "T24n1458_014:0614b13_6": "憶念法者，如實力子應與憶念法。",
    "T24n1458_014:0614b14_7": "不癡法者，如西羯多苾芻癡狂時犯，應與不癡法。",
    "T24n1458_014:0614b15_8": "又犯罪諍，以四法除。",
    "T24n1458_014:0614b15_9": "作事諍，惟對眾滅。",
    "T24n1458_014:0614b16_10": "頗有諍事不以七法除滅得銷殄耶。",
    "T24n1458_014:0614b17_11": "有，謂二人為鬪諍事，隨一身死、或時歸俗、或復長病、或向他方。",
    "T24n1458_014:0614b18_12": "前云說法誦經之時所獲施物，誰當合得？",
    "T24n1458_014:0614b19_13": "因生諍競者，但說法之人下至宣說一頌，所得利養法師合受。",
    "T24n1458_014:0614b21_14": "勿致疑惑。",
    "T24n1458_014:0614b21_15": "有七種事，以七法滅。",
    "T24n1458_014:0614b22_16": "云何為七？",
    "T24n1458_014:0614b22_17": "謂所犯罪不自言事，於他所說言無犯事。",
    "T24n1458_014:0614b23_18": "制不自由曾為惡事，他詰問便諱事。",
    "T24n1458_014:0614b24_19": "若他詰時，時不自臣事。",
    "T24n1458_014:0614b24_20": "先有許言，後慢事。",
    "T24n1458_014:0614b25_21": "初謂苾芻見自言悔事，共相朋黨為傲事不臣其罪。",
    "T24n1458_014:0614b26_22": "眾應彼犯罪對面詰問，彼臣其察彼罪非罪相，隨所犯罪應令說悔，不令更詰。",
    "T24n1458_014:0614b28_23": "此之諍事以現前法而除滅之。",
    "T24n1458_014:0614b29_24": "復次於他所說。",
    "T24n1458_014:0614b29_25": "具以三根而詰問時，彼云：「我不憶其事。」",
    "T24n1458_014:0614c01_26": "眾應善察問，能詰者令其憶念，觀知虛實，以憶念法而除滅之。",
    "T24n1458_014:0614c02_27": "復次制不由己，曾為臣事，他詰問時云：「我癡狂，不自省覺。」",
    "T24n1458_014:0614c04_28": "差後不為眾，應對彼善三藏者宣陳其事。",
    "T24n1458_014:0614c05_29": "彼當善察，於犯不犯求其實性，以求實事法而除滅之。",
    "T24n1458_014:0614c06_30": "復次他詰問時，初言有犯、後言無犯。",
    "T24n1458_014:0614c07_31": "眾應善察，彼對多人自言其犯、今云不犯，取多人語而除滅之。",
    "T24n1458_014:0614c08_32": "復次他詰問時，不往眾中自言有罪，即如法悔，以自言法而除滅之。",
    "T24n1458_014:0614c10_33": "復次若彼此兩朋共相紛競，各執己見恃怙慢情，有善苾芻於後此朋各令息諍，更相懺謝說悔其罪，起卑下心不相舉發，以草敷法而除滅之。",
    "T24n1458_014:0614c14_0": "既識諍事及除滅法，苾芻要行當總言之。",
    "T24n1458_014:0614c15_0": "此別解脫戒經統明首末體義，大綱要有其十事，謂遮止不忍、不證、依仗僧伽、淨信女人、受用資具、苾芻苾芻尼、俗人相涉、取食受請、威儀軌範、共相詰問。",
    "T24n1458_014:0614c18_1": "若苾芻依此十相修行之時，有二種煩惱或容生起，由忘正念便憶曾經遠境，起染愛心造眾過失；復由觀現前近境起染愛心而犯眾罪。",
    "T24n1458_014:0614c22_2": "苾芻了知起犯緣已，即於此事生對治心令其除滅。",
    "T24n1458_014:0614c23_3": "若染緣強盛不能除遣，應就尊宿及閑三藏有德行者所，請受教誡作意蠲除。",
    "T24n1458_014:0614c25_4": "若仍不息者，當勤晝夜請誦聞思簡擇深義，於三寶所至誠供養，師長等處忘自劬勞盡心供給，或遊他方，或復滅食，於時時中制斷飲食。",
    "T24n1458_014:0614c28_5": "或往屍林獨居蘭若，修不淨觀等，或為四念住，或作無常死想，冀令煩惱因斯除滅。",
    "T24n1458_014:0615a01_6": "若仍不除者，應生慚恥作如是念：「我所為非，戒不清淨，犯小隨小不能一一如法護持，而復受他信心施主四事供養。",
    "T24n1458_014:0615a04_7": "又復諸佛世尊及有天眼同梵行者并諸天人悉觀見我，知我破戒。",
    "T24n1458_014:0615a05_8": "為此不應造眾惡業，當自剋責如救頭然，於清淨境說除其罪勿致後悔。」",
    "T24n1458_014:0615a07_9": "如上所說不能依行，及受信心所有衣食，皆得惡作罪。",
    "T24n1458_014:0615a09_0": "若作如前對治行時，性多煩惱未能殄息。",
    "T24n1458_014:0615a10_0": "雖受信施者無犯。",
    "T24n1458_014:0615a10_1": "然應審自觀察，雖作種種折伏方便仍煩惱不能除者，即應捨戒而為白衣，勿令有罪受他信施，由受用時更造眾多罪惡之業，定感當來苦異熟果。",
    "T24n1458_014:0615a14_2": "如經廣說，應善修持。",
    "T24n1458_014:0615a14_3": "言此是如來戒經中所說所攝者，於戒經中所有文句，名為所說。",
    "T24n1458_014:0615a16_4": "其所有義，即名所攝。",
    "T24n1458_014:0615a16_5": "謂是略教，或時有事，非是佛遮亦非佛許，苾芻於此當云何行？",
    "T24n1458_014:0615a18_6": "若有此者，應觀略教，如律雜事中說，佛告諸苾芻：「諸所有事，我從先來非遮非許，若違不清淨順清淨者，此即是淨，應可行之。",
    "T24n1458_014:0615a21_7": "若違清淨順不清淨者，此是不淨，即不應行。」",
    "T24n1458_014:0615a22_8": "佛制略教有其二意：為遮外道云佛非一切智故；又令未來諸弟子眾得安樂住故(即如用筯喫食、著黃衣等是。",
    "T24n1458_014:0615a24_9": "由事無定准，但以義攝之耳)。",
    "T24n1458_014:0615a25_10": "言若更有餘者，謂是十七事等，所說學法咸應修習。",
    "T24n1458_014:0615a26_11": "言法及隨法者。",
    "T24n1458_014:0615a26_12": "法謂涅槃清淨無累正行之法。",
    "T24n1458_014:0615a27_13": "八聖道等能隨順彼圓寂之處，故名隨法。",
    "T24n1458_014:0615a28_14": "餘文勸學，勿為放逸，當勤奉行。",
    "T24n1458_014:0615b01_0": "次明略教。",
    "T24n1458_014:0615b02_0": "問：「於此廣說毘奈耶中，或時有事，非佛所遮亦非開許。",
    "T24n1458_014:0615b03_1": "苾芻於此當云何行？」",
    "T24n1458_014:0615b03_2": "答：「若有此事，應觀略教。",
    "T24n1458_014:0615b04_3": "如律雜事中說，佛告諸苾芻：『或時有事，我從先來非遮非許者。",
    "T24n1458_014:0615b05_4": "然於此事，若違不清淨順清淨者，此即是淨，應可行之。",
    "T24n1458_014:0615b07_5": "若違清淨順不淨者，此是不淨，即不應行。』",
    "T24n1458_014:0615b08_6": "制此略教有其二意：一為遮外道云釋迦子非一切智故；二令未來諸弟子眾得安樂住故。」",
    "T24n1458_014:0615b10_7": "總結如文。",
    "T24n1458_014:0615b10_8": "此是如來、應、正等覺戒經中所說所攝。",
    "T24n1458_014:0615b11_9": "若更有餘法之隨法，與此相應者皆當修學。",
    "T24n1458_014:0615b12_10": "仁等共集歡喜無諍，一心一說如水乳合，應勤光顯大師教法，令安樂住，勿為放逸。",
    "T24n1458_014:0615b14_11": "言所說者，謂是文句，所攝是義，有餘謂十七跋窣覩等所說學法，咸應修習。",
    "T24n1458_014:0615b16_12": "法之隨法者，謂涅槃清淨無累。",
    "T24n1458_014:0615b17_13": "隨法即是八聖道等，能隨順彼圓寂之處，是故名隨。",
    "T24n1458_014:0615b18_14": "餘文勸學可知。",
    "T24n1458_014:0615b19_0": "七佛略教法",
    "T24n1458_014:0615b20_0": "毘鉢尸佛出現於世，諸聲聞眾多樂苦身以為正行。",
    "T24n1458_014:0615b21_1": "又諸邪師順其情欲為說邪法，但由苦行能招樂果。",
    "T24n1458_014:0615b22_2": "令生信解作如是說：往昔惡業由苦身除，今日新罪更不復作，宿業既盡苦果不生，果不生故破生死堰，永出有流獲得常樂，作如是行方曰沙門。",
    "T24n1458_014:0615b26_0": "爾時彼佛為欲對治諸弟子故，說斯略教：「忍是勤中上，　　能得涅槃處；　出家惱他人，　　不名為沙門。」",
    "T24n1458_014:0615b29_0": "此頌意顯對治苦身修行之類，故說忍是精勤中上，不由自餓苦身受諸熱惱得勝涅槃。",
    "T24n1458_014:0615c02_1": "此中忍者，謂諦察法忍，由解了法終獲涅槃。",
    "T24n1458_014:0615c03_2": "是常善故，不由苦身而能證會。",
    "T24n1458_014:0615c03_3": "復為遮彼邪見外道出家之類，妄說異法教化他人，無益苦身令同己行，自他俱惱終無果益，故云出家惱他人，不名為沙門。",
    "T24n1458_014:0615c06_4": "沙門者是寂靜義。",
    "T24n1458_014:0615c08_0": "尸棄佛出現於世，諸聲聞眾多為生天而修梵行，希望後世受天妙樂。",
    "T24n1458_014:0615c09_1": "爾時彼佛為欲對治諸弟子眾，說斯略教：「明眼避險途，　　能至安隱處，　智者於生界，　　能遠離諸惡。」",
    "T24n1458_014:0615c13_0": "如人有眼，能避險難終獲安隱。",
    "T24n1458_014:0615c13_1": "此中眼者謂是慧眼，眼有明照，與慧相應，故名明眼。",
    "T24n1458_014:0615c15_0": "險途者，謂是二處：一是生天；二是惡道。",
    "T24n1458_014:0615c15_1": "雖復生天受諸勝樂，報盡之後還墮惡趣。",
    "T24n1458_014:0615c16_2": "安隱處者，所謂涅槃安隱常住。",
    "T24n1458_014:0615c17_3": "智者，即是善解方便修出離因。",
    "T24n1458_014:0615c18_4": "生界者，謂是三界眾生。",
    "T24n1458_014:0615c19_0": "諸惡者，謂是愚夫殺羊祠祀求生天樂，智者了非不隨其見，修出離行遠彼邪途。",
    "T24n1458_014:0615c21_0": "毘舍浮佛出現於世，諸聲聞眾多於持戒心生喜足，更不修餘所有勝行；又常樂說他人過失，以語以意惱害於人。",
    "T24n1458_014:0615c23_1": "為遮彼故，說斯略教：「不毀亦不害，　　善護於戒經，　飲食知止足，　　受用下臥具，　勤修增上定，　　此是諸佛教。」",
    "T24n1458_014:0615c28_0": "此頌意明，初遮口過不毀訾他，次防意業不欲害彼。",
    "T24n1458_014:0615c29_1": "善護戒經等者，為對治彼不能證得沙門果故，令依教行，求妙涅槃要由戒淨，離諸欲樂及以苦身，不同白衣及諸外道，離二邊過方能出離，故言飲食知止足。",
    "T24n1458_014:0616a04_2": "下臥具者，謂在蘭若，依寂靜處常習定門，順教勤修，故云勤修增上定，此是諸佛教。",
    "T24n1458_014:0616a07_0": "拘留孫馱佛出現於世，諸聲聞眾多希利養慢修善品。",
    "T24n1458_014:0616a08_1": "為欲遮彼，說斯略教：「譬如蜂採華，　　不壞色與香，　但取其味去，　　苾芻入聚然。」",
    "T24n1458_014:0616a11_0": "彼佛世尊教諸苾芻，行入聚落乞食之時，不應壞彼淨信敬心，喻若遊蜂在於華處，少持輕蘂無損色香，趣得充虛勿生惱壞。",
    "T24n1458_014:0616a14_0": "又釋云，苾芻之行有二端嚴，猶如妙華色香具足：持戒喻色，具定如香。",
    "T24n1458_014:0616a15_1": "乞食資身，勿虧此二。",
    "T24n1458_014:0616a17_0": "羯諾迦牟尼佛出現於世，諸聲聞眾多自談己勝毀訾於他，惟習多聞講論義理，好相違逆乖上人行。",
    "T24n1458_014:0616a19_1": "為對治彼，說斯略教：「不違逆他人，　　不觀作不作；　但自觀身行，　　若正若不正。」",
    "T24n1458_014:0616a22_0": "時彼苾芻由自持戒觀他破戒，常多伺求他人過失，是應作、是不應作，令心散亂不能證悟。",
    "T24n1458_014:0616a24_1": "為對治彼，說初半頌。",
    "T24n1458_014:0616a24_2": "下之兩句反上應知。",
    "T24n1458_014:0616a25_3": "正不正者，謂善惡行。",
    "T24n1458_014:0616a26_0": "迦攝波佛出現於世，諸聲聞眾多樂習定，心生味著更不進修。",
    "T24n1458_014:0616a27_1": "為對治彼，說斯略教：「勿著於定心，　　勤修寂靜處；　能救者無憂，　　常令念不失。",
    "T24n1458_014:0616b01_0": "　若人能惠施，　　福增怨自息，　修善除眾惡，　　惑盡至涅槃。」",
    "T24n1458_014:0616b03_0": "勿著於定心者，勸勿放逸耽味於定。",
    "T24n1458_014:0616b03_1": "勤修寂靜處者，謂是涅槃，勸彼速令證入見諦，由見諦理是妙涅槃所生處故。",
    "T24n1458_014:0616b05_2": "能救者，謂是苾芻無憂。",
    "T24n1458_014:0616b06_3": "常令念不失者，顯由見諦獲斯果利，長無憂惱。",
    "T24n1458_014:0616b07_4": "假令證定暫得無憂，由定不能斷煩惱故，由有煩惱心不靜息、念不圓滿，於未來世憂惱還生。",
    "T24n1458_014:0616b09_5": "若見諦理更不復退，諸餘煩惱漸次斷除。",
    "T24n1458_014:0616b10_6": "次一行頌明見諦者斷餘煩惱次第之義。",
    "T24n1458_014:0616b11_7": "初之三句明斷欲界煩惱，除慳貪垢故，能行施等，其福漸增。",
    "T24n1458_014:0616b13_8": "又於聖人清淨尸羅及行忍等，息諸怨諍。",
    "T24n1458_014:0616b14_9": "由上二地等持力故，能除欲界散亂惡心。",
    "T24n1458_014:0616b15_10": "惑盡至涅槃者，若三界惑盡、業累俱亡，契會無生證涅槃樂。",
    "T24n1458_014:0616b17_0": "釋迦牟尼佛出現於世，諸聲聞眾性多煩惱造諸惡業，多行放逸不修善品，作少善時便生喜足。",
    "T24n1458_014:0616b19_1": "為三事故說其三頌，為遮惡行、示善方便，令不忘念善品日增。",
    "T24n1458_014:0616b20_2": "於十二年中為無疱僧伽說斯波羅底木叉略教：「一切惡莫作，　　一切善應修，　遍調於自心，　　是則諸佛教。",
    "T24n1458_014:0616b24_0": "　護身為善哉，　　能護語亦善，　護意為善哉，　　盡護最為善。",
    "T24n1458_014:0616b26_0": "　苾芻護一切，　　能解脫眾苦，　善護於口言，　　亦善護於意，　身不作諸惡，　　常淨三種業，　是則能隨順，　　大仙所行道。」",
    "T24n1458_014:0616c01_0": "此中初頌上句云一切惡莫作者，明性遮罪俱不應作。",
    "T24n1458_014:0616c02_1": "遮其惡行，事通三業，故云一切惡莫作。",
    "T24n1458_014:0616c03_2": "所有眾善悉應奉行，故云一切善應修。",
    "T24n1458_014:0616c04_3": "心所行處悉皆調伏，故云遍調於自心。",
    "T24n1458_014:0616c05_4": "是則略明佛所教誡。",
    "T24n1458_014:0616c05_5": "次頌即是示善方便。",
    "T24n1458_014:0616c06_6": "初之三句如其次第別護三業，故云善護身等。",
    "T24n1458_014:0616c07_7": "一一不作，體皆是善，然生死涅槃皆由三業捨惡從善，勸令盡護即解脫眾苦，故歎善哉。",
    "T24n1458_014:0616c09_8": "是故苾芻隨其力分常善護持，能證常樂。",
    "T24n1458_014:0616c10_9": "次第三頌令不忘念。",
    "T24n1458_014:0616c10_10": "然於三時人多忘念，教令存意攝想現前。",
    "T24n1458_014:0616c11_11": "一於他人詰罪之時，應審護口以答於彼，勿令失念為卒暴言，故言善護於口言。",
    "T24n1458_014:0616c13_12": "二於先時所經欲境若起憶念，當善護心勿生愛著，故言亦善護於意。",
    "T24n1458_014:0616c15_13": "三於五處非所行境而作遊行，他不與物而輒自取，所不應食而強食之，或時以身觸惱於他。",
    "T24n1458_014:0616c17_14": "離此諸過，故言身不作諸惡。",
    "T24n1458_014:0616c18_15": "此之三業常令清淨名善苾芻，方是光顯奉順聖教，能隨大師所行正道。",
    "T24n1458_014:0616c20_16": "然七佛世尊褒灑陀日，隨機布教多少不同。",
    "T24n1458_014:0616c21_17": "初則六月一為長淨說其略教，次則五月，乃至釋迦如來半月半月說斯略教。",
    "T24n1458_014:0616c24_0": "　　　毘鉢尸式棄、　　毘舍俱留孫、　羯諾迦牟尼、　　迦攝釋迦尊，　如是天中天，　　無上調御者，　七佛皆雄猛，　　能救護世間，　具足大名稱，　　咸說此戒法。",
    "T24n1458_014:0616c29_0": "　諸佛及弟子，　　咸共尊敬戒，　恭敬戒經故，　　獲得無上果。",
    "T24n1458_014:0617a02_0": "　汝當求出離，　　於佛教勤修，　降伏生死軍，　　如象摧草舍。",
    "T24n1458_014:0617a04_0": "　於此法律中，　　常為不放逸，　能竭煩惱海，　　當盡苦邊際。",
    "T24n1458_014:0617a06_0": "　所為說戒經，　　和合作長淨，　當共尊敬戒，　　如犛牛愛尾。",
    "T24n1458_014:0617a08_0": "　我已說戒經，　　眾僧長淨竟，　福利諸有情，　　皆共成佛道。",
    "T24n1458_014:0617a10_0": "初有三頌，是結集所說。",
    "T24n1458_014:0617a10_1": "初則總說七佛名。",
    "T24n1458_014:0617a11_0": "號言天中天者，一切諸佛皆是淨天，由彼自證清淨無上法故。",
    "T24n1458_014:0617a12_1": "釋迦大師是天中天，獨能於此五濁惡世調難調者號調御師，隨機教化令得解脫，故曰天中天。",
    "T24n1458_014:0617a14_2": "次有二頌讚佛勝德，諸聲聞眾尊重戒經。",
    "T24n1458_014:0617a15_3": "次有二頌是結集引經，勸希出離勤修解脫。",
    "T24n1458_014:0617a16_4": "言汝當求出離者，發心出家修出離行，於無常等不應樂著。",
    "T24n1458_014:0617a18_5": "於佛教勤修者，謂得見道。",
    "T24n1458_014:0617a18_6": "降伏生死軍者，謂得修道。",
    "T24n1458_014:0617a19_7": "如象摧草舍者，譬如大象摧於草舍未勞盡力；智者亦爾，壞生死獄不假多時，依教奉行作自他利，斷諸結漏，於佛教中不為放逸，出煩惱海盡苦邊際，證妙菩提。",
    "T24n1458_014:0617a23_8": "次有三頌亦是結集所置。",
    "T24n1458_014:0617a24_9": "初序勸誡作長淨意，護戒殷勤寧死不犯，如犛牛愛尾不顧身命。",
    "T24n1458_014:0617a25_10": "次明所為福業迴施有情，廣利無邊俱成佛果。"
}