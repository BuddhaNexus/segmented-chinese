{
    "T55n2154_004:0511c12_0": "開元釋教錄卷第四",
    "T55n2154_004:0511c14_0": "庚午藏西崇福寺沙門智昇撰",
    "T55n2154_004:0511c15_0": "總括群經錄上之四",
    "T55n2154_004:0511c16_0": "秦姚氏都常安(亦云後秦)",
    "T55n2154_004:0511c17_0": "起姚萇(諡為昭武皇帝)白雀元年甲申。",
    "T55n2154_004:0511c17_1": "至姚泓(無諡)永和三年丁巳。",
    "T55n2154_004:0511c18_2": "凡經三主三十四年沙門五人。",
    "T55n2154_004:0511c19_0": "所出經律論等。",
    "T55n2154_004:0511c19_1": "總九十四部合六百二十四卷(於中六十六部五百二十八卷見在二十八部九十六卷闕本准大智度論後記云弘始三年歲在辛丑王道珪云庚子一本亦云歲在辛丑房及甄鸞更差一載今依後記為正次第排之)。",
    "T55n2154_004:0511c22_0": "(姚秦)沙門竺佛念(一十二部七十四卷經律集)沙門鳩摩羅什(七十四部三百八十四卷經律論集)沙門弗若多羅(一部五十八卷律)沙門佛陀耶舍(四部八十四卷經律)沙門曇摩耶舍(三部二十四卷經論)十住斷結經十卷(初云最勝問菩薩十住除垢斷結經一名十千日光三昧定亦云十地斷結或十一卷或十四卷第二出見三秦錄高僧傳僧祐錄)菩薩瓔珞經十二卷(一名現在報第二出或十三卷或十四卷或十六卷符秦建元十二年七月出見二秦錄高僧傳僧祐錄)菩薩處胎經五卷(初云菩薩從兜術天降神母胎說廣普經亦直云胎經或四卷或八卷見二秦錄高僧傳僧祐錄)中陰經二卷(見二秦錄高僧傳僧祐錄)菩薩瓔珞本業經二卷(或直云瓔珞本業經初出見長房錄)鼻奈耶律十卷(一名誡因緣經亦云鼻柰耶經亦云戒果因緣經沙門曇景筆受見安公經序符秦建元十四年壬午正月十二日出)出曜經二十卷(亦云出曜論或十九卷符秦建元十九年出見二秦錄高僧傳僧祐寶唱等錄)上見在。",
    "T55n2154_004:0512a09_1": "已下闕。",
    "T55n2154_004:0512a10_0": "持人菩薩經三卷(第二出與法護持人羅什持世同本見長房錄)大方等無相經五卷(亦名大雲經或四卷與曇無讖方等大雲同本初出見長房錄)菩薩普處經三卷(見長房錄)十誦比丘尼戒所出本末一卷(第三出僧純於拘夷國得梵本佛念為譯文煩後竺法汰刪改正之見寶唱錄)王子法益壞目因緣經一卷(或云阿育王息壞目因緣經第三出見僧祐錄)右一十二部七十四卷(出曜上七部六十一卷見在持人下五部一十三卷闕本)。",
    "T55n2154_004:0512a18_0": "沙門竺佛念。",
    "T55n2154_004:0512a18_1": "涼州人。",
    "T55n2154_004:0512a18_2": "弱年出家志業清堅。",
    "T55n2154_004:0512a18_3": "外和內朗有通敏之鑒。",
    "T55n2154_004:0512a19_4": "諷習眾經粗涉外典。",
    "T55n2154_004:0512a19_5": "其蒼雅詁訓尤所明練。",
    "T55n2154_004:0512a20_6": "少好遊方備觀風俗。",
    "T55n2154_004:0512a20_7": "家世西河洞曉方語。",
    "T55n2154_004:0512a21_8": "華戎音義莫不兼釋。",
    "T55n2154_004:0512a21_9": "故義學之譽雖闕。",
    "T55n2154_004:0512a22_10": "洽聞之聲甚著。",
    "T55n2154_004:0512a22_11": "符氏建元年中有曇摩持。",
    "T55n2154_004:0512a23_12": "鳩摩羅佛提。",
    "T55n2154_004:0512a23_13": "僧伽跋澄。",
    "T55n2154_004:0512a23_14": "提婆難提等。",
    "T55n2154_004:0512a24_15": "來入長安。",
    "T55n2154_004:0512a24_16": "安公趙政等請出眾經。",
    "T55n2154_004:0512a24_17": "當時名德莫能傳譯。",
    "T55n2154_004:0512a25_18": "眾咸推念以為明匠。",
    "T55n2154_004:0512a25_19": "自安高支謙之後。",
    "T55n2154_004:0512a26_20": "莫踰於念。",
    "T55n2154_004:0512a26_21": "在符姚二代為譯人之宗。",
    "T55n2154_004:0512a27_22": "故關中僧眾咸共嘉焉。",
    "T55n2154_004:0512a27_23": "念於符姚二代。",
    "T55n2154_004:0512a27_24": "自譯十住斷結等經一十二部(長房錄中別存十地斷結經十卷者非也住之與地二義無別今存十住十地刪之)後遘疾卒于常安。",
    "T55n2154_004:0512b02_25": "遠近白黑莫不歎惜。",
    "T55n2154_004:0512b04_0": "摩訶般若波羅蜜經四十卷(亦名大品般若經祐云新大品經第三出與放光等同本或三十卷或二十四或二十七弘始五年癸卯四月二十三日出至六年四月二十三日訖見二秦錄及僧祐錄)小品般若波羅蜜經十卷(題云摩訶般若波羅蜜無小品字祐云新小品經與道行明度等同本第七譯或七卷弘始十年二月六日出至四月三十日訖見二秦錄及僧祐錄)金剛般若波羅蜜經一卷(亦云金剛般若經佛在舍衛國者初出與元魏留支等出者同本見二秦錄及僧祐錄)仁王護國般若波羅蜜經二卷(亦云仁王般若經或云一卷第二出與晉世法護與梁朝真諦譯者同本異出房云見別錄)摩訶般若波羅蜜大明呪經一卷(亦云摩訶大明呪經初出與唐譯般若心經等同本見經題上)菩薩藏經三卷(一名富樓那問經亦名大悲心經今編入寶積當第十七會名富樓那會弘始七年出或二卷第二出與法護出者同本見二秦錄僧祐錄)善臂菩薩經二卷(今編入寶積當第二十六會見法上錄)須摩提菩薩經一卷(第二出與寶積妙慧會等同本見長房錄)自在王菩薩經二卷(或無菩薩字初出與奮迅王經同本弘始九年於尚書令姚顯第出僧叡筆受并製序見二秦錄及僧祐錄)莊嚴菩提心經一卷(第四出與法護菩薩十地經等同本房云見別錄)十住經四卷(或五卷是華嚴十地品異譯什與佛陀邪舍共出見二秦錄及僧祐錄)妙法蓮華經八卷(僧祐錄云新法華經初為七卷二十七品後人益天授品成二十八弘始八年夏於大寺出僧叡筆受并製序第五譯見二秦錄及僧祐錄)維摩詰所說經三卷(一名不可思議解脫或直云維摩詰經僧祐錄云新維摩詰經弘始八年於大寺出僧肇筆受叡製序第六譯見二秦錄及僧祐錄)大樹緊那羅王所問經四卷(亦云說不可思議品或直云大樹緊那羅經第二出與支讖伅真陀羅經同本見長房錄)集一切福德三昧經三卷(與竺法護等集眾德經等同本異出第三譯見真寂寺錄)思益梵天所問經四卷(或直云思益經僧祐錄云思益義經弘始四年十二月一日於逍遙園出第二譯與法護持心留支勝思惟並同本見二秦錄及僧祐錄)持世經四卷(一名法印經或三卷第三出與法護持人經等同本見二秦錄及僧祐錄)諸法無行經二卷(或一卷與隋崛多諸法本無經等同本初出見二秦錄及僧祐錄)阿彌陀經一卷(亦名無量壽經弘始四年二月八日譯初出與唐譯稱讚淨土經等同本見二秦錄及僧祐錄)彌勒成佛經一卷(第二出與法護彌勒成佛經同本弘始四年出見二秦錄及僧祐錄)彌勒下生經一卷(一名彌勒受決經初云大智舍利弗與彌勒來時經同本第四出亦云彌勒成佛經亦云下生成佛或云當下成佛見二秦錄及僧祐錄)文殊師利問菩提經一卷(亦直云菩提經一名伽耶山頂經一名菩提無行經初出與伽邪山頂經象頭精舍經等同本見僧祐錄經圖中別載菩提經一卷者誤也)孔雀王呪經一卷(第四出亦名大金色孔雀王經在逍遙園出并結界場法悉備具房云見別錄)首楞嚴三昧經三卷(或二卷亦直云首楞嚴經僧祐錄云新首楞嚴經第九出與方等首楞嚴勇伏定經等同本見僧祐錄)不思議光菩薩所問經一卷(亦云不思議光菩薩所說經亦云無思議光孩童菩薩經第二出與竺法護無思議孩童經同本見長房錄)華手經十三卷(或為華首一名攝諸善根經亦名攝諸福德經或十卷或十一卷或十二卷弘始八年譯見二秦錄及僧祐錄)佛垂般涅槃略說教誡經一卷(亦云佛臨般一名遺教經見僧祐錄)千佛因緣經一卷(見法上錄)梵網經二卷(第二出弘始八年於草堂寺三千學士最後出此一品梵本有六十一品譯訖融影等三百人一時共受菩薩十戒僧肇受見經前序)佛藏經四卷(一名選擇諸法經或三卷或二卷弘始七年六月十二日出見二秦錄及僧祐錄)清淨毘尼方廣經一卷(與文殊淨律經等同本第三出見法上錄)大智度論一百卷(或云大智度經論亦云摩訶般若釋論或七十卷或一百一十卷弘始四年夏於逍遙園出七年十二月二十七日訖見二秦錄及僧祐錄)中論四卷(亦云中觀論或八卷弘始十一年於大寺出僧叡製序見二秦錄及僧祐錄兼前智度論並龍樹菩薩造)十二門論一卷(龍樹菩薩造弘始十年於大寺出僧叡製序見僧祐錄及寶唱錄)百論二卷(提婆菩薩造弘始六年出僧肇製序見二秦錄及僧祐錄)十住毘婆沙論十四卷(或無論字龍樹菩薩造或十二卷或十五卷見長房錄)大莊嚴經論十五卷(或無經字馬鳴菩薩造或十卷見長房錄)發菩提心論二卷(或云發菩提心經亦云經論見李廓錄)放牛經一卷(亦云牧牛經出增一阿含第四十六卷異譯房云見別錄)海八德經一卷(第三出與法海經等同本見法上錄)禪祕要經三卷(或云禪秘要法無經字或四卷與支謙等出者同本第二出房云見別錄)燈指因緣經一卷(見李廓錄)十誦比丘戒本一卷(亦云十誦波羅提木叉戒第三出與曇摩持等出者同本見僧祐錄)成實論二十卷(或二十四或十六或十四弘始十三年九月八日尚書令姚顯請出至十四年九月十五日訖曇晷等受佛滅後九百年訶梨跋摩造見僧祐錄)坐禪三昧經三卷(一名菩薩禪法經初出或直云禪經或云禪法要或云阿蘭若習禪法三名同是一本弘始四年正月五日出至九年閏五月重校正見二秦僧祐寶唱三錄)菩薩訶色欲法一卷(或云菩薩訶色欲經或直云菩薩呵色欲初出見僧祐錄)禪法要解二卷(或云禪要經初出見僧祐錄)思惟要略法一卷(或云思惟要略法經或直云思惟經第二出見長房錄)雜譬喻經一卷(弘始七年十月出道略集)馬鳴菩薩傳一卷(見長房錄)龍樹菩薩傳一卷(見長房錄)提婆菩薩傳一卷(見長房錄)法界體性無分別經二卷(與寶積法界體性會同本初出見法上錄)從此下闕。",
    "T55n2154_004:0513b06_0": "大善權經二卷(與寶積大乘方便會等同本第四出見李廓錄)大方等大集經三十卷(或加新字或二十四卷與支讖無讖所出者同本見二秦錄及李廓錄)大方等頂王經一卷(與法護等出者同本第二出見長房錄)阿闍世經二卷(與支讖等出者同本第五譯房云見別錄)睒本起經一卷(亦直云睒經出六度經異譯第三出見李廓錄)請觀世音經一卷(初出與竺難提出者同本見李廓錄)寶網經一卷(第二出與法護出者同本見李廓錄)稱揚諸佛功德經三卷(一名集華經初出弘始七年譯見二秦錄及僧祐錄)觀普賢菩薩經一卷(第二出見李廓錄)未曾有因緣經二卷(初出見法上錄)賢劫經七卷(第二出弘始四年三月五日出與法護譯者同本曇恭筆受見二秦錄及僧祐錄一名賢劫三昧經一名賢劫定意經凡三名祐錄云新賢劫經)善信摩訶神呪經二卷(見李廓錄)持地經一卷(見長房錄)觀佛三昧經一卷(見李廓錄)菩薩戒本一卷(初出見長房錄今疑此菩薩戒本即梵網下卷是)文殊悔過經一卷(第二出見長房錄)舍利弗悔過經一卷(第三出見法上錄)十住論十卷(龍樹菩薩造弘始年譯未訖第八末似六度集見二秦錄及僧祐錄今疑此十住論即十住婆沙是)檢諸罪福經十卷(房云見別錄)十二因緣觀經一卷(見長房錄)婆藪盤豆傳一卷(初出見翻經圖)右七十四部三百八十四卷(提婆菩薩傳上五十二部三百二卷見在法界體性經下二十二部八十二卷闕本)。",
    "T55n2154_004:0513c07_0": "沙門鳩摩羅什。",
    "T55n2154_004:0513c07_1": "秦言童壽(一名鳩摩羅耆婆外國製名多以父母為本什父鳩摩羅炎母字耆婆故兼取為名也)。",
    "T55n2154_004:0513c09_0": "天竺人也。",
    "T55n2154_004:0513c09_1": "家世國相。",
    "T55n2154_004:0513c09_2": "什祖父達多。",
    "T55n2154_004:0513c09_3": "倜儻不群名重於國。",
    "T55n2154_004:0513c10_4": "父鳩摩炎聰明有懿節。",
    "T55n2154_004:0513c10_5": "將嗣相位乃辭避出家。",
    "T55n2154_004:0513c11_6": "東度葱嶺。",
    "T55n2154_004:0513c11_7": "龜茲王聞其棄榮捨俗。",
    "T55n2154_004:0513c12_8": "甚敬慕之。",
    "T55n2154_004:0513c12_9": "自出郊迎。",
    "T55n2154_004:0513c12_10": "請為國師。",
    "T55n2154_004:0513c12_11": "王有妹年始二十。",
    "T55n2154_004:0513c13_12": "才悟明敏。",
    "T55n2154_004:0513c13_13": "過目必能。",
    "T55n2154_004:0513c13_14": "一聞則誦。",
    "T55n2154_004:0513c13_15": "且體有赤黶法生智子。",
    "T55n2154_004:0513c14_16": "諸國娉之並不行。",
    "T55n2154_004:0513c14_17": "及見炎心欲當之。",
    "T55n2154_004:0513c15_18": "王聞大喜逼以妻焉。",
    "T55n2154_004:0513c15_19": "遂生於什。",
    "T55n2154_004:0513c16_20": "什之在胎其母慧解倍常。",
    "T55n2154_004:0513c16_21": "往雀梨大寺聽經。",
    "T55n2154_004:0513c17_22": "忽自通天竺語。",
    "T55n2154_004:0513c17_23": "難問之辭必窮淵致。",
    "T55n2154_004:0513c17_24": "眾咸歎異。",
    "T55n2154_004:0513c18_25": "有羅漢達摩瞿沙曰。",
    "T55n2154_004:0513c18_26": "此必懷智子。",
    "T55n2154_004:0513c18_27": "為說舍利弗在胎之證。",
    "T55n2154_004:0513c19_28": "既而生什。",
    "T55n2154_004:0513c19_29": "岐嶷若神。",
    "T55n2154_004:0513c19_30": "什生之後還忘前語。",
    "T55n2154_004:0513c20_31": "頃之其母。",
    "T55n2154_004:0513c20_32": "出家修道學得初果。",
    "T55n2154_004:0513c21_33": "什年七歲亦俱出家。",
    "T55n2154_004:0513c21_34": "從師受經日誦千偈。",
    "T55n2154_004:0513c22_35": "偈有三十二字。",
    "T55n2154_004:0513c22_36": "凡三萬二千言。",
    "T55n2154_004:0513c22_37": "誦毘曇既過師授。",
    "T55n2154_004:0513c23_38": "其義即自通解無幽不暢。",
    "T55n2154_004:0513c23_39": "時龜茲國人。",
    "T55n2154_004:0513c24_40": "以其母王女利養甚多。",
    "T55n2154_004:0513c24_41": "乃携什避之。",
    "T55n2154_004:0513c24_42": "什年九歲進到罽賓。",
    "T55n2154_004:0513c25_43": "遇名德法師槃頭達多。",
    "T55n2154_004:0513c25_44": "即罽賓王之從弟也。",
    "T55n2154_004:0513c26_45": "淵粹有大量。",
    "T55n2154_004:0513c26_46": "三藏九部莫不縷貫。",
    "T55n2154_004:0513c27_47": "亦日誦千偈。",
    "T55n2154_004:0513c27_48": "名播諸國。",
    "T55n2154_004:0513c27_49": "什既至仍師事之。",
    "T55n2154_004:0513c28_50": "遂誦雜藏中長二阿含。",
    "T55n2154_004:0513c28_51": "凡四百萬言。",
    "T55n2154_004:0513c28_52": "達多每與什論議深推服之。",
    "T55n2154_004:0514a01_53": "聲徹於王。",
    "T55n2154_004:0514a01_54": "王即請入。",
    "T55n2154_004:0514a02_55": "集外道論師。",
    "T55n2154_004:0514a02_56": "共相攻難。",
    "T55n2154_004:0514a02_57": "言氣始交。",
    "T55n2154_004:0514a02_58": "外道輕其幼稚言頗不順。",
    "T55n2154_004:0514a03_59": "什乘其隙而挫之。",
    "T55n2154_004:0514a03_60": "外道折服愧惋無言。",
    "T55n2154_004:0514a04_61": "王益敬異。",
    "T55n2154_004:0514a04_62": "日給鵝腊一雙粳麵各三斗酥六升。",
    "T55n2154_004:0514a05_63": "此外國之上供也。",
    "T55n2154_004:0514a05_64": "所住寺僧乃差大僧五人沙彌十人。",
    "T55n2154_004:0514a06_65": "營視灑掃有若弟子。",
    "T55n2154_004:0514a07_66": "其見尊崇如此。",
    "T55n2154_004:0514a07_67": "至年十二其母携還龜茲。",
    "T55n2154_004:0514a08_0": "至月氏。",
    "T55n2154_004:0514a08_1": "北山有一羅漢。",
    "T55n2154_004:0514a08_2": "見而異之。",
    "T55n2154_004:0514a08_3": "謂其母言。",
    "T55n2154_004:0514a09_0": "常當守護。",
    "T55n2154_004:0514a09_1": "此沙彌若至三十五不破戒者。",
    "T55n2154_004:0514a09_2": "當大興佛法度無數人。",
    "T55n2154_004:0514a10_3": "與優波毱多無異。",
    "T55n2154_004:0514a10_4": "若戒不全無能為也。",
    "T55n2154_004:0514a11_5": "正可才明俊詣法師而已。",
    "T55n2154_004:0514a12_0": "什進到沙勒國頂戴佛鉢。",
    "T55n2154_004:0514a12_1": "心自念言。",
    "T55n2154_004:0514a12_2": "鉢形甚大何其輕耶。",
    "T55n2154_004:0514a13_3": "即重不可勝。",
    "T55n2154_004:0514a13_4": "失聲下之。",
    "T55n2154_004:0514a13_5": "母問其故。",
    "T55n2154_004:0514a14_6": "答曰。",
    "T55n2154_004:0514a14_7": "我心有分別故鉢有輕重耳。",
    "T55n2154_004:0514a14_8": "什於沙勒國誦阿毘曇。",
    "T55n2154_004:0514a15_9": "六足諸門。",
    "T55n2154_004:0514a15_10": "增一阿含。",
    "T55n2154_004:0514a15_11": "及還龜茲名蓋諸國。",
    "T55n2154_004:0514a16_12": "時龜茲僧眾一萬餘人疑非凡夫。",
    "T55n2154_004:0514a17_13": "咸推而敬之莫敢居上。",
    "T55n2154_004:0514a17_14": "由是不預燒香之次。",
    "T55n2154_004:0514a18_15": "遂博覽四韋陀五明諸論外道經書。",
    "T55n2154_004:0514a18_16": "陰陽星算莫不究曉。",
    "T55n2154_004:0514a19_17": "妙達吉凶言若符契。",
    "T55n2154_004:0514a19_18": "為性率達不厲小檢。",
    "T55n2154_004:0514a20_19": "修行者頗非之。",
    "T55n2154_004:0514a20_20": "什自得於心未嘗介意。",
    "T55n2154_004:0514a21_21": "後從卑摩羅叉學十誦律。",
    "T55n2154_004:0514a21_22": "又從須利耶蘇摩諮稟大乘。",
    "T55n2154_004:0514a22_23": "乃歎曰。",
    "T55n2154_004:0514a22_24": "吾昔學小乘。",
    "T55n2154_004:0514a22_25": "譬人不識金以鍮石為妙矣。",
    "T55n2154_004:0514a23_26": "於是廣求義要。",
    "T55n2154_004:0514a23_27": "誦中百二論及十二門等。",
    "T55n2154_004:0514a24_28": "有頃什母辭往天竺。",
    "T55n2154_004:0514a24_29": "謂龜茲王白純曰。",
    "T55n2154_004:0514a25_30": "汝國尋衰吾其去矣。",
    "T55n2154_004:0514a25_31": "行至天竺進登三果。",
    "T55n2154_004:0514a26_32": "什母臨去謂什曰。",
    "T55n2154_004:0514a26_33": "方等深教應大闡真丹。",
    "T55n2154_004:0514a27_34": "傳之東土唯爾之力。",
    "T55n2154_004:0514a27_35": "但於自身無利。",
    "T55n2154_004:0514a28_36": "其可如何。",
    "T55n2154_004:0514a28_37": "什曰。",
    "T55n2154_004:0514a28_38": "大士之道利彼亡軀。",
    "T55n2154_004:0514a28_39": "若必使大化流傳洗悟矇俗。",
    "T55n2154_004:0514a29_40": "雖復身當鑪鑊苦而無恨。",
    "T55n2154_004:0514b01_41": "於是留住龜茲。",
    "T55n2154_004:0514b01_42": "止王新寺得大品經。",
    "T55n2154_004:0514b01_43": "始就披讀魔來蔽文。",
    "T55n2154_004:0514b02_44": "唯見空牒。",
    "T55n2154_004:0514b02_45": "什知魔所為誓心逾固。",
    "T55n2154_004:0514b03_46": "魔去字顯仍誦習之。",
    "T55n2154_004:0514b03_47": "後於雀梨大寺讀大乘經。",
    "T55n2154_004:0514b04_48": "忽聞空中語曰。",
    "T55n2154_004:0514b04_49": "汝是智人何以讀此。",
    "T55n2154_004:0514b05_50": "什曰。",
    "T55n2154_004:0514b05_51": "汝是小魔宜時速去。",
    "T55n2154_004:0514b05_52": "我心如地不可轉也。",
    "T55n2154_004:0514b06_53": "停住二年。",
    "T55n2154_004:0514b06_54": "廣誦大乘經論洞其祕奧。",
    "T55n2154_004:0514b06_55": "龜茲王為造金師子座。",
    "T55n2154_004:0514b07_56": "以大秦錦褥鋪之。",
    "T55n2154_004:0514b07_57": "令什陞而說法。",
    "T55n2154_004:0514b08_58": "後往罽賓。",
    "T55n2154_004:0514b08_59": "為其師槃頭達多具說一乘妙義。",
    "T55n2154_004:0514b09_60": "師感悟心服。",
    "T55n2154_004:0514b09_61": "即禮什為師。",
    "T55n2154_004:0514b09_62": "言我是和上小乘師。",
    "T55n2154_004:0514b10_63": "和上是我大乘師矣。",
    "T55n2154_004:0514b10_64": "西域諸國服什神俊咸共崇仰。",
    "T55n2154_004:0514b11_65": "每至講說。",
    "T55n2154_004:0514b11_66": "諸王長跪座側。",
    "T55n2154_004:0514b12_67": "命什踐而登焉。",
    "T55n2154_004:0514b12_68": "其見重如此。",
    "T55n2154_004:0514b12_69": "什道震西域聲被東國。",
    "T55n2154_004:0514b13_70": "符氏建元十三年歲次丁丑正月。",
    "T55n2154_004:0514b14_71": "太史奏有星見外國分野。",
    "T55n2154_004:0514b14_72": "當有大德智人入輔中國。",
    "T55n2154_004:0514b15_73": "堅素聞什名乃悟曰。",
    "T55n2154_004:0514b15_74": "朕聞西域有鳩摩羅什。",
    "T55n2154_004:0514b16_75": "將非此耶。",
    "T55n2154_004:0514b16_76": "十九年堅遣驍騎將軍呂光等。",
    "T55n2154_004:0514b17_77": "率兵七萬西伐龜茲及烏耆諸國。",
    "T55n2154_004:0514b18_78": "臨發謂光曰。",
    "T55n2154_004:0514b18_79": "聞彼有鳩摩羅什。",
    "T55n2154_004:0514b18_80": "深解法相善閑陰陽。",
    "T55n2154_004:0514b19_81": "為彼學之宗。",
    "T55n2154_004:0514b19_82": "朕甚思之。",
    "T55n2154_004:0514b19_83": "若剋龜茲即馳驛送什。",
    "T55n2154_004:0514b20_84": "光軍未至。",
    "T55n2154_004:0514b20_85": "什謂其王白純曰。",
    "T55n2154_004:0514b21_86": "國運衰矣。",
    "T55n2154_004:0514b21_87": "當有勍敵。",
    "T55n2154_004:0514b21_88": "日下人從東方來。",
    "T55n2154_004:0514b22_89": "宜恭承之勿抗其鋒。",
    "T55n2154_004:0514b22_90": "純不從而戰。",
    "T55n2154_004:0514b22_91": "光遂破龜茲殺純獲什。",
    "T55n2154_004:0514b23_92": "光性疎慢未測什智量。",
    "T55n2154_004:0514b23_93": "見其年尚少乃凡人戲之。",
    "T55n2154_004:0514b24_94": "什被逼既至。",
    "T55n2154_004:0514b24_95": "遂虧其節。",
    "T55n2154_004:0514b25_0": "或令騎牛及乘惡馬。",
    "T55n2154_004:0514b25_1": "欲使墮落。",
    "T55n2154_004:0514b25_2": "什常懷忍辱曾無異色。",
    "T55n2154_004:0514b26_3": "光慚愧而止。",
    "T55n2154_004:0514b26_4": "光還中路置軍於山下。",
    "T55n2154_004:0514b27_5": "將士已休。",
    "T55n2154_004:0514b27_6": "什曰。",
    "T55n2154_004:0514b27_7": "不可在此必見狼狽。",
    "T55n2154_004:0514b27_8": "宜徙軍隴上。",
    "T55n2154_004:0514b28_9": "光不納。",
    "T55n2154_004:0514b28_10": "至夜果雨洪潦暴起。",
    "T55n2154_004:0514b28_11": "水深數丈死者數千。",
    "T55n2154_004:0514b29_12": "光始加敬異。",
    "T55n2154_004:0514b29_13": "什謂光曰。",
    "T55n2154_004:0514b29_14": "此凶亡之地不宜淹留。",
    "T55n2154_004:0514c01_15": "推數揆運應速言歸。",
    "T55n2154_004:0514c01_16": "中路必有福地可居。",
    "T55n2154_004:0514c02_17": "光從之。",
    "T55n2154_004:0514c02_18": "至涼州聞符堅已死。",
    "T55n2154_004:0514c02_19": "遂割據涼土制命一隅焉。",
    "T55n2154_004:0514c03_20": "什停涼積年。",
    "T55n2154_004:0514c03_21": "數言未然後皆如說。",
    "T55n2154_004:0514c04_22": "呂光父子既不弘道。",
    "T55n2154_004:0514c04_23": "故蘊其經法無所宣化。",
    "T55n2154_004:0514c05_24": "符堅已亡竟不相見。",
    "T55n2154_004:0514c05_25": "姚萇聞其高名虛心要請。",
    "T55n2154_004:0514c06_26": "諸呂以什智計多解。",
    "T55n2154_004:0514c06_27": "恐為姚謀不許東入。",
    "T55n2154_004:0514c07_28": "及萇卒子興(諡為文祖皇帝)襲位復遣敦請。",
    "T55n2154_004:0514c08_29": "弘始三年歲次辛丑三月有樹連理生于廟廷。",
    "T55n2154_004:0514c09_30": "逍遙一園葱變為茞。",
    "T55n2154_004:0514c09_31": "以為美瑞。",
    "T55n2154_004:0514c09_32": "謂智人應入。",
    "T55n2154_004:0514c10_33": "其年十二月二十日什至常安。",
    "T55n2154_004:0514c10_34": "興待以國師之禮。",
    "T55n2154_004:0514c11_35": "甚見優寵。",
    "T55n2154_004:0514c11_36": "悟言相對則淹留終日。",
    "T55n2154_004:0514c12_37": "研微造盡則窮年忘勌。",
    "T55n2154_004:0514c12_38": "自大法東被始於漢明。",
    "T55n2154_004:0514c13_39": "歷涉魏晉經論漸多。",
    "T55n2154_004:0514c13_40": "而支竺所出多滯文格義。",
    "T55n2154_004:0514c14_41": "興少崇三寶銳志講集。",
    "T55n2154_004:0514c14_42": "什既至止。",
    "T55n2154_004:0514c15_0": "仍請入西明閣及逍遙園。",
    "T55n2154_004:0514c15_1": "譯出眾經。",
    "T55n2154_004:0514c15_2": "什率多闇誦無不究達。",
    "T55n2154_004:0514c16_3": "轉解秦言音譯流利。",
    "T55n2154_004:0514c16_4": "既覽舊經義多乖謬。",
    "T55n2154_004:0514c17_5": "皆由先譯失旨不與梵本相應。",
    "T55n2154_004:0514c18_0": "興使沙門僧肇僧[契-大+石]僧邈僧叡等八百餘人。",
    "T55n2154_004:0514c19_0": "諮受什旨更令出大品。",
    "T55n2154_004:0514c19_1": "什持梵本。",
    "T55n2154_004:0514c19_2": "興執舊經。",
    "T55n2154_004:0514c20_0": "以相讎校。",
    "T55n2154_004:0514c20_1": "其新文異舊者義皆圓通。",
    "T55n2154_004:0514c20_2": "眾皆愜服莫不欣讚焉。",
    "T55n2154_004:0514c21_3": "興以佛道冲邃其行唯善信為出苦之良津。",
    "T55n2154_004:0514c22_4": "御世之洪則。",
    "T55n2154_004:0514c22_5": "故託意九經遊心十二。",
    "T55n2154_004:0514c23_6": "乃著通三世論。",
    "T55n2154_004:0514c23_7": "以勗示因果。",
    "T55n2154_004:0514c23_8": "王公已下並欽贊厥風。",
    "T55n2154_004:0514c24_9": "興宗室常山公顯。",
    "T55n2154_004:0514c24_10": "安成侯嵩。",
    "T55n2154_004:0514c25_11": "並篤信緣業。",
    "T55n2154_004:0514c25_12": "屢請什於常安大寺講說新經。",
    "T55n2154_004:0514c26_13": "什以弘始四年壬寅。",
    "T55n2154_004:0514c26_14": "至十四年壬子。",
    "T55n2154_004:0514c26_15": "譯大品小品金剛等經七十四部三百八十餘卷。",
    "T55n2154_004:0514c28_0": "並暢顯神源發揮幽致。",
    "T55n2154_004:0514c28_1": "于時四方義學沙門不遠萬里。",
    "T55n2154_004:0514c29_2": "名德秀拔者。",
    "T55n2154_004:0514c29_3": "才暢二公乃至道恒僧標慧叡僧敦僧弼僧肇等三十餘僧。",
    "T55n2154_004:0515a01_4": "稟訪精研務窮幽旨。",
    "T55n2154_004:0515a02_5": "廬山慧遠道業冲粹。",
    "T55n2154_004:0515a02_6": "乃遣使修問。",
    "T55n2154_004:0515a03_7": "龍光道生慧解洞微。",
    "T55n2154_004:0515a03_8": "亦入關諮稟。",
    "T55n2154_004:0515a03_9": "盛業久大至今仰則焉。",
    "T55n2154_004:0515a04_10": "初沙門慧叡才識高朗。",
    "T55n2154_004:0515a05_0": "常隨什傳寫。",
    "T55n2154_004:0515a05_1": "什每為叡論四方辭體。",
    "T55n2154_004:0515a05_2": "商略同異云。",
    "T55n2154_004:0515a06_3": "天竺國俗甚重文藻。",
    "T55n2154_004:0515a06_4": "其宮商體韻以入絃為善。",
    "T55n2154_004:0515a07_5": "凡覲國王必有讚德。",
    "T55n2154_004:0515a07_6": "見佛之儀以歌歎為尊。",
    "T55n2154_004:0515a08_7": "經中偈頌皆其式也。",
    "T55n2154_004:0515a08_8": "但改梵為秦失其藻蔚。",
    "T55n2154_004:0515a09_9": "雖得大意殊隔文體。",
    "T55n2154_004:0515a09_10": "有似嚼飯與人非徒失味。",
    "T55n2154_004:0515a10_11": "乃令人歐噦也。",
    "T55n2154_004:0515a10_12": "什嘗作頌贈沙門法和云。",
    "T55n2154_004:0515a11_13": "心山育德薰。",
    "T55n2154_004:0515a11_14": "流芳萬由旬。",
    "T55n2154_004:0515a11_15": "哀鸞鳴孤桐。",
    "T55n2154_004:0515a12_16": "清響徹九天。",
    "T55n2154_004:0515a12_17": "凡為十偈辭喻皆爾。",
    "T55n2154_004:0515a12_18": "什雅好大乘志存敷演。",
    "T55n2154_004:0515a13_19": "嘗歎曰。",
    "T55n2154_004:0515a13_20": "吾若著筆作大乘阿毘曇。",
    "T55n2154_004:0515a14_21": "非迦旃延子比也。",
    "T55n2154_004:0515a14_22": "今在秦地深識者寡。",
    "T55n2154_004:0515a15_23": "折翮於此將何所論。",
    "T55n2154_004:0515a15_24": "乃悽然而止。",
    "T55n2154_004:0515a15_25": "唯為姚興著實相論二卷。",
    "T55n2154_004:0515a16_26": "出言成章無所刪改。",
    "T55n2154_004:0515a17_0": "辭喻婉約莫非淵奧。",
    "T55n2154_004:0515a17_1": "什為人神情映徹傲岸出群。",
    "T55n2154_004:0515a18_2": "應機領會鮮有其匹。",
    "T55n2154_004:0515a18_3": "且篤性仁厚汎愛為心。",
    "T55n2154_004:0515a19_4": "虛己善誘終日無勌。",
    "T55n2154_004:0515a19_5": "時有沙門僧叡。",
    "T55n2154_004:0515a19_6": "興甚嘉焉。",
    "T55n2154_004:0515a20_7": "什所譯經叡並參正。",
    "T55n2154_004:0515a20_8": "昔竺法護出正法華受決品云。",
    "T55n2154_004:0515a21_9": "天見人人見天。",
    "T55n2154_004:0515a21_10": "什譯經至此。",
    "T55n2154_004:0515a22_0": "乃言曰。",
    "T55n2154_004:0515a22_1": "此語與梵本義同。",
    "T55n2154_004:0515a22_2": "但在言過質。",
    "T55n2154_004:0515a22_3": "叡應聲曰。",
    "T55n2154_004:0515a23_4": "將非人天交接兩得相見乎。",
    "T55n2154_004:0515a23_5": "什大喜曰。",
    "T55n2154_004:0515a24_0": "實然。",
    "T55n2154_004:0515a24_1": "而叡與什共相開發皆此類也。",
    "T55n2154_004:0515a24_2": "嘗聽秦僧道融講新法華。",
    "T55n2154_004:0515a25_3": "什乃歎曰。",
    "T55n2154_004:0515a25_4": "佛法之興融其人也。",
    "T55n2154_004:0515a26_5": "俄而師子國有一婆羅門。",
    "T55n2154_004:0515a26_6": "聰辯多學。",
    "T55n2154_004:0515a26_7": "西土俗書罕不披誦。",
    "T55n2154_004:0515a27_8": "而為彼國外道之宗。",
    "T55n2154_004:0515a27_9": "聞什在關大行佛法。",
    "T55n2154_004:0515a28_10": "乃即慨然謂其徒曰。",
    "T55n2154_004:0515a28_11": "寧可偏使釋氏之風獨傳震旦。",
    "T55n2154_004:0515a29_12": "而令吾等正化之典不洽東國。",
    "T55n2154_004:0515b01_13": "因遂乘駝負書遠涉來入常安。",
    "T55n2154_004:0515b01_14": "姚興見其口眼便僻。",
    "T55n2154_004:0515b02_15": "頗亦惑之。",
    "T55n2154_004:0515b02_16": "而婆羅門乃啟興曰。",
    "T55n2154_004:0515b03_17": "至道無方各尊其事。",
    "T55n2154_004:0515b03_18": "今故遠來。",
    "T55n2154_004:0515b03_19": "請與秦僧捔其辯力。",
    "T55n2154_004:0515b04_20": "隨有優者即傳其化。",
    "T55n2154_004:0515b04_21": "興即許焉。",
    "T55n2154_004:0515b05_0": "于時關中四方僧眾相視缺然。",
    "T55n2154_004:0515b05_1": "莫敢當者。",
    "T55n2154_004:0515b05_2": "什謂融曰。",
    "T55n2154_004:0515b06_3": "此之外道聰明殊人。",
    "T55n2154_004:0515b06_4": "捔言必勝。",
    "T55n2154_004:0515b06_5": "豈可得使無上大道。",
    "T55n2154_004:0515b07_6": "在於吾徒為彼而屈。",
    "T55n2154_004:0515b07_7": "良可悲矣。",
    "T55n2154_004:0515b08_8": "若使外道肆情得志。",
    "T55n2154_004:0515b08_9": "則是我等法輪摧軸。",
    "T55n2154_004:0515b09_0": "豈可然乎。",
    "T55n2154_004:0515b09_1": "如吾所覩在君一人。",
    "T55n2154_004:0515b09_2": "道融自顧才力不減。",
    "T55n2154_004:0515b10_3": "而彼西域外道經書未盡披讀。",
    "T55n2154_004:0515b10_4": "乃密令人寫婆羅門所讀經目。",
    "T55n2154_004:0515b11_5": "一披即誦。",
    "T55n2154_004:0515b11_6": "其後剋日將就論義。",
    "T55n2154_004:0515b12_7": "姚興自出公卿皆會。",
    "T55n2154_004:0515b12_8": "關中僧眾四遠必集。",
    "T55n2154_004:0515b13_9": "爾時道融與婆羅門擬相詶抗。",
    "T55n2154_004:0515b13_10": "鋒辯飛玄彼所不逮。",
    "T55n2154_004:0515b14_11": "時婆羅門雖自覺知辭理已屈。",
    "T55n2154_004:0515b15_12": "然意猶以廣讀為誇。",
    "T55n2154_004:0515b15_13": "道融乃列其所讀書。",
    "T55n2154_004:0515b16_14": "并更通論秦地經史名目。",
    "T55n2154_004:0515b16_15": "卷部三倍多之。",
    "T55n2154_004:0515b17_0": "什仍乘勢因嘲之曰。",
    "T55n2154_004:0515b17_1": "君可不聞大秦廣學。",
    "T55n2154_004:0515b17_2": "那忽輕爾遠來。",
    "T55n2154_004:0515b18_3": "婆羅門心生愧伏頂禮融足。",
    "T55n2154_004:0515b18_4": "旬日之中無何而去。",
    "T55n2154_004:0515b19_5": "像運再顯鳩摩羅什道融力焉。",
    "T55n2154_004:0515b20_6": "又杯度比丘在彭城。",
    "T55n2154_004:0515b20_7": "聞什在常安。",
    "T55n2154_004:0515b20_8": "乃歎曰。",
    "T55n2154_004:0515b21_9": "吾與此子戲別三百餘年。",
    "T55n2154_004:0515b21_10": "杳然未期。",
    "T55n2154_004:0515b21_11": "遲有遇於來生耳。",
    "T55n2154_004:0515b22_12": "什臨終力疾與眾僧告別曰。",
    "T55n2154_004:0515b22_13": "因法相遇殊未盡伊心。",
    "T55n2154_004:0515b23_14": "方復異世惻愴何言。",
    "T55n2154_004:0515b23_15": "自以闇昧謬充傳譯。",
    "T55n2154_004:0515b24_16": "若所傳無謬。",
    "T55n2154_004:0515b24_17": "使焚身之後舌不燋爛。",
    "T55n2154_004:0515b25_18": "以秦弘始中卒。",
    "T55n2154_004:0515b25_19": "即於逍遙園依外國法焚尸。",
    "T55n2154_004:0515b26_20": "薪滅形化唯舌不變。",
    "T55n2154_004:0515b26_21": "信弘法之有徵也(什公卒時諸記不定。",
    "T55n2154_004:0515b27_22": "高僧傳云。",
    "T55n2154_004:0515b27_23": "弘始十一年八月二十日卒於常安。",
    "T55n2154_004:0515b27_24": "或云七年。",
    "T55n2154_004:0515b27_25": "或云八年。",
    "T55n2154_004:0515b27_26": "傳取十一為正。",
    "T55n2154_004:0515b28_0": "此不然也。",
    "T55n2154_004:0515b28_1": "准成實論後記云。",
    "T55n2154_004:0515b28_2": "大秦弘始十三年歲次豕韋九月八日尚書令姚顯請出此論。",
    "T55n2154_004:0515b28_3": "至來年九月十五日訖。",
    "T55n2154_004:0515b28_4": "准此十四年末。",
    "T55n2154_004:0515b29_5": "什仍未卒。",
    "T55n2154_004:0515b29_6": "又准僧肇上秦主姚興涅槃無名論表云。",
    "T55n2154_004:0515b29_7": "肇在什公門下十有餘載。",
    "T55n2154_004:0515b29_8": "若什四年出經十一年卒始經八載。",
    "T55n2154_004:0515c01_9": "未滿十年。",
    "T55n2154_004:0515c01_10": "云何乃言十有餘載。",
    "T55n2154_004:0515c01_11": "故知但卒弘始年中。",
    "T55n2154_004:0515c01_12": "不可定其年月也)然什出經部卷。",
    "T55n2154_004:0515c02_0": "眾說多少不同。",
    "T55n2154_004:0515c02_1": "長房錄中其數彌廣。",
    "T55n2154_004:0515c02_2": "今細參驗多是別生。",
    "T55n2154_004:0515c03_3": "或有一本數名。",
    "T55n2154_004:0515c03_4": "或是錄家錯上。",
    "T55n2154_004:0515c04_0": "具件如左。",
    "T55n2154_004:0515c04_1": "今悉刪之。",
    "T55n2154_004:0515c05_0": "十誦律六十一卷(僧祐錄云是什譯出今以前五十八卷是什度語非什正翻後之三卷卑摩羅叉續出置之於後已備餘錄此不存之)放光般若波羅蜜經二十卷(房云第二出見別錄今以放光梵本與大品同譯大品時興執舊經什出新本若言放光什譯舊經何者是耶故知大品為新放光為舊重載二本誤之甚也)般若經論集二十卷(房云見吳錄今謂此集乃是廬山遠法師以大智度論文句繁積初學難尋乃刪煩剪亂令質文有體撰為二十卷亦云大智論要略亦云釋論要抄此乃遠公撮略前論非什別翻也)禪法要三卷(下注云先譯弘始元年重校正叡製序既云先譯重校不合存其二名准僧叡經序即坐禪三昧經是也)阿蘇若習禪法經二卷(房云見別錄或無經字與坐禪三昧同本異出今謂不然此即坐禪三昧之別名也尋其文句首末大同是初出本非校正者)樂瓔珞莊嚴經一卷(房云見李廓錄令准經後記乃是曇摩耶舍所譯非什翻也今移附彼錄)實相論一卷(高僧傳云二卷什為姚興撰出非梵本傳故闕之也)往古性和佛國願行法典經(或作生和出文殊佛土嚴淨經)佛[口*磬]咳徹十方經佛齊化出菩薩經魔業經過去無邊光淨佛土經虛空藏菩薩問持經得幾功德經(亦云得幾福經)過魔法界經太白魔王堅信經佛弟子化魔子偈頌經開化魔經魔王變身經(佛[口*磬]咳下十經並出大集)觀世音經(出法華經)陀羅尼法門六種動經彌勒菩薩本願待時成佛經佛變時會身經東方善華世界佛座震動經(陀羅尼等四經並出悲華經)雀王經佛昔為鹿王經菩薩身為鴿王經(雀王等三經並出六度集)無量樂佛土經(亦云國土出央崛經)佛問阿須倫大海有減經(出中阿含)佛跡見千輻輪相經(出雜阿含)佛心總持經水牛王經兔王經(佛心等三經並出生經)獼猴與婢共戲致變經王后為蜣蜋經(獼猴等二經並出雜譬喻)比丘應供法行經(祐注入疑經今亦在疑錄)已上都有三十五部一百三十六卷。",
    "T55n2154_004:0516a17_0": "十誦律五十八卷(弘始六年十月十七日於中寺出見二秦錄)右一部五十八卷本在。",
    "T55n2154_004:0516a19_0": "沙門弗若多羅。",
    "T55n2154_004:0516a19_1": "秦言功德華。",
    "T55n2154_004:0516a19_2": "罽賓國人。",
    "T55n2154_004:0516a19_3": "少出家以戒節見稱。",
    "T55n2154_004:0516a20_4": "備通三藏。",
    "T55n2154_004:0516a20_5": "而專精十誦律部。",
    "T55n2154_004:0516a21_0": "為外國師宗。",
    "T55n2154_004:0516a21_1": "時人咸謂已階聖果。",
    "T55n2154_004:0516a21_2": "以弘始十年振錫入關。",
    "T55n2154_004:0516a22_3": "秦主興待以上賓之禮。",
    "T55n2154_004:0516a22_4": "羅什亦挹其戒範厚相崇敬。",
    "T55n2154_004:0516a23_5": "先是經法雖傳律藏未闡。",
    "T55n2154_004:0516a24_6": "聞多羅既善斯部。",
    "T55n2154_004:0516a24_7": "咸共思慕。",
    "T55n2154_004:0516a24_8": "以弘始六年甲辰十月十七日。",
    "T55n2154_004:0516a25_9": "集義學沙門六百餘人。",
    "T55n2154_004:0516a26_10": "於常安中寺。",
    "T55n2154_004:0516a26_11": "延請多羅。",
    "T55n2154_004:0516a26_12": "誦出十誦梵本。",
    "T55n2154_004:0516a26_13": "羅什譯為秦文。",
    "T55n2154_004:0516a27_14": "三分獲二。",
    "T55n2154_004:0516a27_15": "多羅遘疾奄然棄世。",
    "T55n2154_004:0516a28_0": "眾以大業未卒而匠人殂往。",
    "T55n2154_004:0516a28_1": "悲恨之深有踰常痛。",
    "T55n2154_004:0516b01_2": "次有西域沙門曇摩流支(秦云法樂)棄家入道。",
    "T55n2154_004:0516b02_3": "偏以律藏持名。",
    "T55n2154_004:0516b02_4": "以弘始七年秋達自關中。",
    "T55n2154_004:0516b03_0": "廬山釋慧遠聞支既善毘尼。",
    "T55n2154_004:0516b03_1": "希得究竟律部。",
    "T55n2154_004:0516b04_0": "乃遣書通好曰。",
    "T55n2154_004:0516b04_1": "佛教之興先行上國。",
    "T55n2154_004:0516b04_2": "自分流以來四百餘年。",
    "T55n2154_004:0516b05_3": "至於沙門德式所闕尤多。",
    "T55n2154_004:0516b05_4": "頃西域道士弗若多羅是罽賓人。",
    "T55n2154_004:0516b06_5": "其諷十誦梵本。",
    "T55n2154_004:0516b07_6": "有羅什法師。",
    "T55n2154_004:0516b07_7": "通才博見為之傳譯。",
    "T55n2154_004:0516b07_8": "十誦之中文始過半。",
    "T55n2154_004:0516b08_9": "多羅早喪中途而寢。",
    "T55n2154_004:0516b08_10": "不得究竟大業慨恨良深。",
    "T55n2154_004:0516b09_11": "傳聞仁者齎此經自隨。",
    "T55n2154_004:0516b09_12": "甚欣所遇。",
    "T55n2154_004:0516b10_13": "冥運之來豈人事而已耶。",
    "T55n2154_004:0516b10_14": "想弘道為物感時而動。",
    "T55n2154_004:0516b11_15": "叩之有人必情無所吝。",
    "T55n2154_004:0516b11_16": "若能為律學之徒。",
    "T55n2154_004:0516b12_17": "畢此經本。",
    "T55n2154_004:0516b12_18": "開示梵行。",
    "T55n2154_004:0516b12_19": "洗其耳目。",
    "T55n2154_004:0516b13_0": "使始涉之流不失無上之津。",
    "T55n2154_004:0516b13_1": "參懷勝業者日月彌朗。",
    "T55n2154_004:0516b14_2": "此則惠深德厚。",
    "T55n2154_004:0516b14_3": "人神同感矣。",
    "T55n2154_004:0516b14_4": "幸願垂懷不乖往意。",
    "T55n2154_004:0516b15_5": "流支既得遠書及姚興敦請。",
    "T55n2154_004:0516b15_6": "乃與什共譯十誦都畢。",
    "T55n2154_004:0516b16_7": "研詳考覈條制審定。",
    "T55n2154_004:0516b16_8": "而什猶恨文煩未善。",
    "T55n2154_004:0516b17_9": "既而什化不獲刪治。",
    "T55n2154_004:0516b17_10": "流支住常安大寺。",
    "T55n2154_004:0516b18_11": "慧觀欲請往楊都。",
    "T55n2154_004:0516b18_12": "支曰。",
    "T55n2154_004:0516b18_13": "彼土有人有法。",
    "T55n2154_004:0516b19_14": "足以利世。",
    "T55n2154_004:0516b19_15": "吾當更行無律教處。",
    "T55n2154_004:0516b19_16": "於是遊化餘方。",
    "T55n2154_004:0516b20_17": "莫知所之。",
    "T55n2154_004:0516b21_0": "虛空藏菩薩經一卷(初出或無菩薩字與虛空孕經等同本是大集別分三藏後還外國於罽賓得此經附商人送致涼州見道慧宋齊錄及僧祐錄)長阿含經二十二卷(弘始十四年出至十五年訖涼州沙門佛念傳譯秦國沙門道含筆受見僧叡二秦錄及僧祐錄高僧傳等)四分律六十卷(亦云曇無德律本譯四十五卷或云四十卷或云四十四卷今亦有七十卷者弘始十年於寺中出慧辯傳譯見晉世雜錄及祐錄僧傳等)四分僧戒本一卷(或無僧字亦云曇無德戒本見晉世雜錄及僧祐錄)右四部八十四卷其本並在。",
    "T55n2154_004:0516c01_0": "沙門佛陀耶舍。",
    "T55n2154_004:0516c01_1": "秦言覺名。",
    "T55n2154_004:0516c01_2": "或云覺稱(耶舍是名稱義高僧傳中翻為覺明義稍乖也)。",
    "T55n2154_004:0516c03_0": "罽賓國人。",
    "T55n2154_004:0516c03_1": "婆羅門種世事外道。",
    "T55n2154_004:0516c03_2": "有一沙門從其家乞。",
    "T55n2154_004:0516c04_3": "其父瞋怒令人歐之。",
    "T55n2154_004:0516c04_4": "父遂手脚攣躄不能行止。",
    "T55n2154_004:0516c05_5": "乃問於筮師。",
    "T55n2154_004:0516c05_6": "對曰。",
    "T55n2154_004:0516c05_7": "坐犯賢人鬼神使然也。",
    "T55n2154_004:0516c06_8": "即請此沙門竭誠悔過。",
    "T55n2154_004:0516c06_9": "數日便瘳。",
    "T55n2154_004:0516c07_10": "因令耶舍出家為其弟子。",
    "T55n2154_004:0516c07_11": "時年十三。",
    "T55n2154_004:0516c07_12": "嘗從師遠行於曠野逢虎。",
    "T55n2154_004:0516c08_13": "師欲走避。",
    "T55n2154_004:0516c08_14": "耶舍曰。",
    "T55n2154_004:0516c08_15": "此虎已飽必不侵人。",
    "T55n2154_004:0516c09_16": "俄而虎去。",
    "T55n2154_004:0516c09_17": "前行果見餘肉。",
    "T55n2154_004:0516c09_18": "師密異之。",
    "T55n2154_004:0516c10_19": "至年十五。",
    "T55n2154_004:0516c10_20": "誦經日得五六萬言。",
    "T55n2154_004:0516c10_21": "所住寺常於外分衛廢於誦習。",
    "T55n2154_004:0516c11_22": "有一羅漢。",
    "T55n2154_004:0516c11_23": "重其聰敏。",
    "T55n2154_004:0516c12_24": "恒乞食供之。",
    "T55n2154_004:0516c12_25": "十九誦大小乘經數百萬言。",
    "T55n2154_004:0516c13_26": "然性簡慠頗以知見自處。",
    "T55n2154_004:0516c13_27": "謂少堪己師。",
    "T55n2154_004:0516c13_28": "故不為諸僧所重。",
    "T55n2154_004:0516c14_29": "但美儀止善談笑。",
    "T55n2154_004:0516c14_30": "見者忘其深恨。",
    "T55n2154_004:0516c15_31": "年及受戒莫為臨壇。",
    "T55n2154_004:0516c15_32": "所以向立之歲猶為沙彌。",
    "T55n2154_004:0516c16_33": "乃從其舅學五明諸論。",
    "T55n2154_004:0516c16_34": "世間法術多所通習。",
    "T55n2154_004:0516c17_35": "二十有七方受具戒。",
    "T55n2154_004:0516c17_36": "恒以讀誦為務手不釋牒。",
    "T55n2154_004:0516c18_37": "每端坐思義。",
    "T55n2154_004:0516c18_38": "不覺虛中而過。",
    "T55n2154_004:0516c18_39": "其專精如此。",
    "T55n2154_004:0516c19_40": "後至沙勒國。",
    "T55n2154_004:0516c19_41": "時太子達摩弗多(秦言法子)見其容貌端雅。",
    "T55n2154_004:0516c20_42": "問所從來。",
    "T55n2154_004:0516c20_43": "耶舍詶對清辯。",
    "T55n2154_004:0516c21_44": "太子悅之。",
    "T55n2154_004:0516c21_45": "仍請宮內供養。",
    "T55n2154_004:0516c21_46": "待遇隆厚。",
    "T55n2154_004:0516c21_47": "羅什後至從其受學。",
    "T55n2154_004:0516c22_48": "甚相尊敬什隨母東歸。",
    "T55n2154_004:0516c22_49": "耶舍留止。",
    "T55n2154_004:0516c23_50": "頃之王薨太子即位。",
    "T55n2154_004:0516c23_51": "時符堅遣呂光攻龜茲。",
    "T55n2154_004:0516c24_52": "龜茲王急求救於沙勒。",
    "T55n2154_004:0516c24_53": "王自率兵救之。",
    "T55n2154_004:0516c25_54": "使耶舍留輔太子。",
    "T55n2154_004:0516c25_55": "委以後任。",
    "T55n2154_004:0516c25_56": "救軍未至而龜茲已敗。",
    "T55n2154_004:0516c26_57": "王歸具說羅什為光所執。",
    "T55n2154_004:0516c26_58": "乃歎曰。",
    "T55n2154_004:0516c27_0": "我與羅什相遇雖久。",
    "T55n2154_004:0516c27_1": "未盡懷抱。",
    "T55n2154_004:0516c27_2": "其忽羈虜相見何期。",
    "T55n2154_004:0516c28_3": "停十餘年王薨。",
    "T55n2154_004:0516c28_4": "因至龜茲法化甚盛。",
    "T55n2154_004:0516c29_0": "時什在姑臧遣信要之。",
    "T55n2154_004:0516c29_1": "裹糧欲去。",
    "T55n2154_004:0516c29_2": "國人請留復停歲餘。",
    "T55n2154_004:0517a01_3": "後語弟子云。",
    "T55n2154_004:0517a01_4": "吾欲尋羅什。",
    "T55n2154_004:0517a01_5": "可密裝夜發勿使人知。",
    "T55n2154_004:0517a02_6": "弟子曰。",
    "T55n2154_004:0517a02_7": "恐明旦追至不免復還耳。",
    "T55n2154_004:0517a03_8": "耶舍乃取清水一鉢。",
    "T55n2154_004:0517a03_9": "以藥投中呪數十言。",
    "T55n2154_004:0517a04_10": "與弟子洗足即便夜發。",
    "T55n2154_004:0517a04_11": "比至旦行數百里。",
    "T55n2154_004:0517a05_12": "問弟子曰。",
    "T55n2154_004:0517a05_13": "何所覺耶。",
    "T55n2154_004:0517a05_14": "答曰。",
    "T55n2154_004:0517a05_15": "唯聞疾風之響。",
    "T55n2154_004:0517a06_16": "眼中淚出耳。",
    "T55n2154_004:0517a06_17": "耶舍又與呪水洗足住息。",
    "T55n2154_004:0517a06_18": "明旦國人追之。",
    "T55n2154_004:0517a07_19": "已差數百里不及。",
    "T55n2154_004:0517a07_20": "行達姑臧。",
    "T55n2154_004:0517a07_21": "而什已入常安。",
    "T55n2154_004:0517a08_22": "什聞其至姑臧。",
    "T55n2154_004:0517a08_23": "勸興迎之。",
    "T55n2154_004:0517a08_24": "興未納。",
    "T55n2154_004:0517a09_25": "頃之命什譯出經藏。",
    "T55n2154_004:0517a09_26": "什曰。",
    "T55n2154_004:0517a09_27": "夫弘宣法教宜令文義圓通。",
    "T55n2154_004:0517a10_28": "貧道雖誦其文。",
    "T55n2154_004:0517a10_29": "未善其理。",
    "T55n2154_004:0517a10_30": "唯佛陀耶舍深達經致。",
    "T55n2154_004:0517a11_31": "今在姑臧。",
    "T55n2154_004:0517a11_32": "願下詔徵之。",
    "T55n2154_004:0517a11_33": "一言三詳然後著筆。",
    "T55n2154_004:0517a12_34": "使微言不墜取信千載也。",
    "T55n2154_004:0517a13_0": "興從之即遣使招迎。",
    "T55n2154_004:0517a13_1": "厚加贈遺悉不受。",
    "T55n2154_004:0517a13_2": "重信敦喻方至常安。",
    "T55n2154_004:0517a14_3": "興自出候問。",
    "T55n2154_004:0517a14_4": "別立新省於逍遙園。",
    "T55n2154_004:0517a15_5": "四事供養。",
    "T55n2154_004:0517a15_6": "並不受。",
    "T55n2154_004:0517a15_7": "至時分衛一食而已。",
    "T55n2154_004:0517a16_0": "于時羅什出十住經。",
    "T55n2154_004:0517a16_1": "一月餘日疑難猶豫。",
    "T55n2154_004:0517a16_2": "尚未操筆。",
    "T55n2154_004:0517a17_3": "耶舍既至。",
    "T55n2154_004:0517a17_4": "共相徵決辭理方定。",
    "T55n2154_004:0517a17_5": "道俗三千餘人皆歎其賞要。",
    "T55n2154_004:0517a18_6": "舍為人髭赤。",
    "T55n2154_004:0517a18_7": "善解毘婆沙。",
    "T55n2154_004:0517a19_8": "故時人號曰赤髭毘婆沙。",
    "T55n2154_004:0517a19_9": "既為羅什之師。",
    "T55n2154_004:0517a20_10": "亦稱大毘婆沙。",
    "T55n2154_004:0517a20_11": "四輩供養衣鉢臥具滿三間屋。",
    "T55n2154_004:0517a21_12": "不以關心。",
    "T55n2154_004:0517a21_13": "興為貨之於城南造寺。",
    "T55n2154_004:0517a21_14": "耶舍先誦曇無德律。",
    "T55n2154_004:0517a22_15": "司隷校尉姚爽(或云姚奭)請令出之。",
    "T55n2154_004:0517a23_0": "興疑其遺謬。",
    "T55n2154_004:0517a23_1": "乃試耶舍。",
    "T55n2154_004:0517a23_2": "令誦羗籍藥方各四十餘紙。",
    "T55n2154_004:0517a24_3": "三日乃執文覆之。",
    "T55n2154_004:0517a24_4": "不誤一字。",
    "T55n2154_004:0517a24_5": "眾服其強記。",
    "T55n2154_004:0517a25_6": "即以弘始十年戊申。",
    "T55n2154_004:0517a25_7": "譯四分律并長阿含等經。",
    "T55n2154_004:0517a26_8": "至十五年癸丑方訖。",
    "T55n2154_004:0517a26_9": "涼州沙門竺佛念譯為秦言。",
    "T55n2154_004:0517a27_10": "道含筆受。",
    "T55n2154_004:0517a27_11": "譯畢解坐。",
    "T55n2154_004:0517a27_12": "興嚫耶舍布絹萬匹。",
    "T55n2154_004:0517a28_13": "悉皆不受。",
    "T55n2154_004:0517a28_14": "佛念道含布絹各千匹。",
    "T55n2154_004:0517a29_15": "名德沙門五百人皆重嚫施。",
    "T55n2154_004:0517a29_16": "耶舍後還罽賓。",
    "T55n2154_004:0517b01_17": "不知所終(四分序云。",
    "T55n2154_004:0517b01_18": "壬辰之年有晉國沙門支法領。",
    "T55n2154_004:0517b01_19": "西越流沙遠期天竺路經于填。",
    "T55n2154_004:0517b02_20": "會遇曇無德部體大乘三藏沙門佛陀邪舍。",
    "T55n2154_004:0517b02_21": "才艷博聞明練經律。",
    "T55n2154_004:0517b02_22": "三藏方等皆諷誦通利即於其國廣集諸經於精舍。",
    "T55n2154_004:0517b03_23": "還以歲在戊申始達秦國秦主姚欣然即以其年請出律藏。",
    "T55n2154_004:0517b03_24": "時集持律沙門三百餘人於長安中寺出即以領弟子慧辯為譯。",
    "T55n2154_004:0517b04_25": "其壬辰年即秦建初七年也戊申歲即弘始十年也。",
    "T55n2154_004:0517b04_26": "又有說云。",
    "T55n2154_004:0517b04_27": "耶舍與佛念等共勘法領所將梵本然後翻出。",
    "T55n2154_004:0517b05_28": "眾說少殊未詳孰王。",
    "T55n2154_004:0517b05_29": "又准僧肇長阿含序及高僧傳並云。",
    "T55n2154_004:0517b05_30": "四分弘始十二年出者。",
    "T55n2154_004:0517b05_31": "此或據部終時說也)。",
    "T55n2154_004:0517b05_32": "◎◎差摩經一卷(東晉隆安年達廣州在白沙寺為清信女張普明譯此應入晉錄隨人附秦見高僧傳及長房錄)樂瓔珞莊嚴方便品經一卷(一名轉女身菩薩問答經第三出與法護順權方便經等同本李廓錄云羅什譯准經後記云耶舍出故移編此)舍利弗阿毘曇論二十二卷(或無論字或二十卷或三十卷共曇摩崛多於石羊寺出釋道標製序見僧祐寶唱二錄及高僧傳)右三部二十四卷(初一部一卷闕本後二部二十三卷見在)。",
    "T55n2154_004:0517b13_0": "沙門曇摩耶舍。",
    "T55n2154_004:0517b13_1": "秦言法稱(高僧傳翻為法明義乖也)罽賓國人。",
    "T55n2154_004:0517b14_2": "少而好學。",
    "T55n2154_004:0517b14_3": "年十四為弗若多羅所知。",
    "T55n2154_004:0517b14_4": "長而氣幹高爽雅有神慧。",
    "T55n2154_004:0517b15_5": "該覽經律明悟出群。",
    "T55n2154_004:0517b15_6": "陶思八禪。",
    "T55n2154_004:0517b16_7": "遊心七覺。",
    "T55n2154_004:0517b16_8": "時人方之浮頭婆馱。",
    "T55n2154_004:0517b16_9": "孤行山澤不避虎兕。",
    "T55n2154_004:0517b17_10": "獨處思念動移宵日。",
    "T55n2154_004:0517b17_11": "嘗於樹下每自剋責。",
    "T55n2154_004:0517b18_12": "年將三十尚未得果。",
    "T55n2154_004:0517b18_13": "何其懈哉。",
    "T55n2154_004:0517b19_0": "於是累日不寢不食。",
    "T55n2154_004:0517b19_1": "專精苦到以悔先罪。",
    "T55n2154_004:0517b19_2": "乃夢見博叉天王。",
    "T55n2154_004:0517b20_3": "語之曰。",
    "T55n2154_004:0517b20_4": "沙門。",
    "T55n2154_004:0517b20_5": "當觀方弘化曠濟為懷。",
    "T55n2154_004:0517b21_6": "何守小節獨善而已。",
    "T55n2154_004:0517b21_7": "道假眾緣復須時熟。",
    "T55n2154_004:0517b22_8": "非分強求死而無證。",
    "T55n2154_004:0517b22_9": "覺自思惟。",
    "T55n2154_004:0517b22_10": "欲遊方授道。",
    "T55n2154_004:0517b23_11": "既而踰歷諸國冒涉艱危。",
    "T55n2154_004:0517b23_12": "以晉隆安中。",
    "T55n2154_004:0517b24_13": "初達廣州住白沙寺。",
    "T55n2154_004:0517b24_14": "耶舍善誦毘婆沙律。",
    "T55n2154_004:0517b25_0": "人咸號為大毘婆沙。",
    "T55n2154_004:0517b25_1": "時有清信女張普明。",
    "T55n2154_004:0517b25_2": "諮受佛法。",
    "T55n2154_004:0517b26_3": "耶舍為說佛生緣起。",
    "T55n2154_004:0517b26_4": "并為譯出差摩經一卷。",
    "T55n2154_004:0517b27_5": "至義熙中來入常安。",
    "T55n2154_004:0517b27_6": "時姚興僭號。",
    "T55n2154_004:0517c01_0": "甚宗佛法。",
    "T55n2154_004:0517c01_1": "耶舍既至深加禮異。",
    "T55n2154_004:0517c01_2": "會有天竺沙門曇摩掘多(秦言法藏)來入關中。",
    "T55n2154_004:0517c02_3": "同氣相求宛然若舊。",
    "T55n2154_004:0517c03_4": "因共出舍利弗阿毘曇。",
    "T55n2154_004:0517c03_5": "以秦弘始九年丁未書出梵文。",
    "T55n2154_004:0517c04_6": "停至十六年甲寅。",
    "T55n2154_004:0517c04_7": "經師漸閑秦語令自宣譯。",
    "T55n2154_004:0517c05_8": "至十七年乙卯方訖。",
    "T55n2154_004:0517c05_9": "凡二十二卷。",
    "T55n2154_004:0517c06_10": "秦太子泓親管理味。",
    "T55n2154_004:0517c06_11": "沙門道標為之作序。",
    "T55n2154_004:0517c07_12": "又出樂瓔珞經一卷。",
    "T55n2154_004:0517c07_13": "耶舍後南遊江陵。",
    "T55n2154_004:0517c08_0": "止于辛寺大弘禪法。",
    "T55n2154_004:0517c08_1": "其有味靖之賓披榛而至者三百餘人。",
    "T55n2154_004:0517c09_2": "凡士庶造者雖先無信心。",
    "T55n2154_004:0517c09_3": "見皆敬悅。",
    "T55n2154_004:0517c10_4": "自說有一師一弟子。",
    "T55n2154_004:0517c10_5": "修業並得羅漢。",
    "T55n2154_004:0517c11_0": "傳者失其名。",
    "T55n2154_004:0517c11_1": "又嘗於外門閉戶坐禪。",
    "T55n2154_004:0517c11_2": "忽有五沙門來入其室。",
    "T55n2154_004:0517c12_3": "又時見沙門飛來樹端者。",
    "T55n2154_004:0517c12_4": "往往非一。",
    "T55n2154_004:0517c13_5": "常交接神明而俯同矇俗。",
    "T55n2154_004:0517c13_6": "雖道迹未彰。",
    "T55n2154_004:0517c14_7": "時人咸謂已階聖果。",
    "T55n2154_004:0517c14_8": "至宋元嘉中辭還西域。",
    "T55n2154_004:0517c15_9": "而不知所終。",
    "T55n2154_004:0517c16_0": "秦乞伏氏都苑川(亦云西秦)",
    "T55n2154_004:0517c17_0": "從乞伏國仁(諡宣烈王)建義元年乙酉。",
    "T55n2154_004:0517c17_1": "至乞伏慕末(無諡)永弘四年辛未。",
    "T55n2154_004:0517c18_2": "凡經四主四十七年。",
    "T55n2154_004:0517c19_0": "沙門一人所譯經。",
    "T55n2154_004:0517c19_1": "及三秦代新舊失譯經律論等。",
    "T55n2154_004:0517c20_2": "總五十六部一百一十卷(於中三十二部七十九卷見在二十四部三十一卷闕本)。",
    "T55n2154_004:0517c22_0": "(乞伏秦)沙門釋聖堅(一十五部二十四卷經)三秦代新舊諸失譯經(四十一部八十六卷七部七卷舊集三十四部七十九卷新附)羅摩伽經三卷(是華嚴入法界品少分異譯見內典錄)太子須大拏經一卷(出六度集第二卷異譯於江陵辛寺出庾爽筆受或云須達拏見始興錄及寶唱錄應入晉世隨人附秦)睒子經一卷(一名孝子睒經一名菩薩睒經一名佛說睒經一名睒本經一名孝子隱經凡六名第四出出六度集第二卷異譯見始興錄及法上錄)摩訶剎頭經一卷(亦名灌佛形像經亦直云灌佛經第二出與灌洗佛形像經同本見始興錄)無崖際持法門經一卷(一名無際經與尊勝菩薩所問經等同本初出見始興錄及法上錄)演道俗業經一卷(第二出與支謙譯者同本見法上錄)除恐災患經一卷(第二出與帛延譯者同本見始興寶唱法上三錄)賢首經一卷(一名賢首夫人經見始興錄)阿難分別經一卷(亦名阿難問事佛吉凶經第三出見始興錄及法上錄)婦人遇辜經一卷(一名婦遇對經見始興法上二錄上見存已下闕)方等主虛空藏經八卷(亦云虛空藏所問經一名勸發菩薩莊嚴菩提經或五卷是大集虛空藏品異譯見晉世雜錄及法上錄云與羅摩伽經同本非也)菩薩所生地經一卷(一名摩竭所問經第二出見趙錄未知前後趙逐人附西秦見始興錄)孛經一卷(第三出見法上錄)僮迦葉解難經一卷(亦云童迦葉經與鳩摩迦葉經同本祐云出長阿含庾爽筆受見始興王宗寶唱支敏度等四錄)七女本經一卷(亦名女本心明經亦名七女經第三出見支敏度都錄)右一十五部二十四卷(婦人遇辜上十部一十二卷見在方等主下五部一十二卷闕本)。",
    "T55n2154_004:0518a21_0": "沙門釋聖堅。",
    "T55n2154_004:0518a21_1": "或云法堅。",
    "T55n2154_004:0518a21_2": "亦謂堅公。",
    "T55n2154_004:0518a21_3": "未詳孰是故備列之。",
    "T55n2154_004:0518a22_4": "器量弘普利物為心。",
    "T55n2154_004:0518a22_5": "以乞伏秦太初年間。",
    "T55n2154_004:0518a23_6": "於河南國為乾歸(諡武元王)譯羅摩伽等經一十五部。",
    "T55n2154_004:0518a24_7": "尋其聖堅遊化。",
    "T55n2154_004:0518a24_8": "隨處出經。",
    "T55n2154_004:0518a24_9": "既適無停所。",
    "T55n2154_004:0518a25_10": "弗知附見何代世錄為正。",
    "T55n2154_004:0518a25_11": "今依法上總注。",
    "T55n2154_004:0518a26_12": "入乞伏秦世錄云。",
    "T55n2154_004:0518a27_0": "沙彌羅經一卷(第二出與五母子經同本)薩惒薩王經一卷阿多三昧經一卷(或作阿陀)陀賢王經一卷颰陀悔過經一卷方等決經一卷比丘二事經一卷(祐錄云三事上七部僧祐錄云安公關中異經)右七部七卷(初沙彌羅經有本餘者並闕)。",
    "T55n2154_004:0518b08_0": "長房錄云。",
    "T55n2154_004:0518b08_1": "並是沙門僧祐出。",
    "T55n2154_004:0518b08_2": "三藏集錄釋道安所記關中異經。",
    "T55n2154_004:0518b09_3": "今還附入三秦世錄。",
    "T55n2154_004:0518b09_4": "總為失譯時代處。",
    "T55n2154_004:0518b10_5": "云房錄復有梵本經四卷(脚下注云似是長安中出)後漢失譯錄中已有。",
    "T55n2154_004:0518b11_6": "此中復載。",
    "T55n2154_004:0518b11_7": "既是重上刪之不存也。",
    "T55n2154_004:0518b13_0": "已下新附此錄。",
    "T55n2154_004:0518b14_0": "天王太子辟羅經一卷(或無天王字亦云太子譬羅經)菩薩本行經一卷大珍寶積惟日經一卷墮迦羅問菩薩經一卷阿難為蠱道呪經一卷(舊錄云阿難為蠱道所呪經今疑是藏中摩鄧女經)王舍城靈鷲山經一卷(舊錄云王舍城靈鷲山要真經)思道經一卷佛在竹園經一卷法為人經一卷道意經一卷阿夷比丘經一卷八德經一卷(今疑是海八德經)善德經一卷摩訶揵陀惟衛羅盡信比丘等度經一卷(舊錄云盡信比丘經)右一十四部一十四卷(初太子辟羅經有本餘孝並闕)。",
    "T55n2154_004:0518c02_0": "僧祐錄云。",
    "T55n2154_004:0518c02_1": "安公關中異經。",
    "T55n2154_004:0518c02_2": "長房等錄。",
    "T55n2154_004:0518c02_3": "並闕不載。",
    "T55n2154_004:0518c03_4": "祐載安公關中異經。",
    "T55n2154_004:0518c03_5": "總二十四部二十四卷於中七部如房錄中列。",
    "T55n2154_004:0518c04_6": "今更出一十四經通有二十一部。",
    "T55n2154_004:0518c05_7": "餘之三部。",
    "T55n2154_004:0518c05_8": "長房等錄皆標譯主。",
    "T55n2154_004:0518c06_9": "故此闕之。",
    "T55n2154_004:0518c07_0": "大寶積經一卷(今編入寶積當第四十三會改名普明菩薩會第三出與摩訶衍寶嚴佛遺日摩尼寶二經同本異譯)度諸佛境界智光嚴經一卷(初出與佛華嚴入如來德智不思議境界經等同本舊云與如來莊嚴智慧光明入一切佛境界經等同本者全乖也)大悲分陀利經八卷(亦云大乘悲分陀利經第二出與曇無讖悲華經等同本)大金色孔雀王呪經一卷(第五出)佛說大金色孔雀王呪經一卷(第六出二經同本)大方廣如來祕密藏經二卷(大周錄云與大方等如來藏經同本者非也)金剛三昧本性清淨不壞不滅經一卷(亦名金剛清淨經長房等錄云吳支謙譯後漢失譯中復載並非也今尋文句似秦時譯故移編此)師子月佛本生經一卷(長房等錄云西晉竺法護譯今尋文句非是護公所出似秦代譯故移編此)十吉祥經一卷一切智光明仙人慈心因緣不食肉經一卷淨業障經一卷別譯雜阿含經二十卷出家功德經一卷(非是賢愚抄出者)毘尼母經八卷(亦云毘尼母論)薩婆多毘尼毘婆沙九卷三彌底部論三卷(或無部字或云四卷)辟支佛因緣論二卷十八部論一卷(初出與部異執論等同本房等並云真諦譯者非也)佛入涅槃密跡金剛力士哀戀經一卷無明羅剎集一卷(亦云無明羅剎經或二卷)右二十部六十五卷。",
    "T55n2154_004:0519a04_1": "並是見入藏經。",
    "T55n2154_004:0519a04_2": "似是秦時譯出(數本經中並有秦言之字)諸失譯錄並未曾載。",
    "T55n2154_004:0519a06_0": "今附此秦錄。",
    "T55n2154_004:0519a06_1": "庶免遺漏焉。",
    "T55n2154_004:0519a07_0": "通前舊失譯經七部七卷。",
    "T55n2154_004:0519a07_1": "及新附安公關中異經等。",
    "T55n2154_004:0519a08_2": "總四十一部。",
    "T55n2154_004:0519a08_3": "合八十六卷。",
    "T55n2154_004:0519a08_4": "並為三秦失譯云。",
    "T55n2154_004:0519a10_0": "前涼張氏都姑臧(新上餘錄無年依甄鸞錄多從晉年號)從張軌(諡為武王)永寧元年辛酉至天錫(秦封驃騎大將軍涼州牧)咸安六年景子凡經八主七十六年。",
    "T55n2154_004:0519a12_1": "外國優婆塞一人譯經。",
    "T55n2154_004:0519a13_2": "四部合六卷(於中一部一卷見在三部五卷闕本)。",
    "T55n2154_004:0519a14_0": "(前涼)優婆塞支施崙(四部六卷經)。",
    "T55n2154_004:0519a15_0": "須賴經一卷(與曹魏白延吳支謙宋功德賢所出須賴經同本見經後記第三出咸安三年出)如幻三昧經二卷(第四出與)(安高法護如幻三昧及寶積善住意會等同本見首楞嚴經後記咸安三年出)上金光首經一卷(第二出與晉法護大淨法門經隋耶舍大莊嚴法門經同本咸安三年出見首楞嚴經後記)首楞嚴經二卷(第八出與漢支讖吳支謙魏白延晉法護等所出首楞嚴同本咸安三年出見經後記)右四部六卷(須賴經一部一卷見在如幻等五部三卷闕本)。",
    "T55n2154_004:0519a23_0": "優婆塞支施崙。",
    "T55n2154_004:0519a23_1": "月支人也。",
    "T55n2154_004:0519a23_2": "博綜眾經特善方等。",
    "T55n2154_004:0519a24_3": "意存開化傳於未聞。",
    "T55n2154_004:0519a24_4": "奉經來遊達於涼土張公見而重之。",
    "T55n2154_004:0519a25_5": "請令翻譯。",
    "T55n2154_004:0519a25_6": "以咸安三年癸酉(從晉年號也)於涼州州內正廳堂後湛露軒下。",
    "T55n2154_004:0519a26_7": "出須賴等經四部。",
    "T55n2154_004:0519a27_8": "龜茲王世子帛延傳語。",
    "T55n2154_004:0519a27_9": "常侍西海趙潚會水令馬亦內侍來恭政三人筆受。",
    "T55n2154_004:0519b01_0": "沙門釋慧常釋進行同在會證。",
    "T55n2154_004:0519b01_1": "涼州自屬辭不加文飾也。",
    "T55n2154_004:0519b02_2": "出須賴經後記及首楞嚴經後記(前涼之代應更出經後進遇之幸續編附)。",
    "T55n2154_004:0519b04_0": "北涼沮渠氏。",
    "T55n2154_004:0519b04_1": "初都張掖。",
    "T55n2154_004:0519b04_2": "後徙姑臧自蒙遜(諡武宣王)永安元年辛丑。",
    "T55n2154_004:0519b05_3": "至茂虔(魏封河西王)承和七年己卯。",
    "T55n2154_004:0519b06_4": "凡經二主三十九年。",
    "T55n2154_004:0519b06_5": "緇素九人所出經律論等。",
    "T55n2154_004:0519b07_6": "并新舊集失譯諸經。",
    "T55n2154_004:0519b07_7": "總八十二部。",
    "T55n2154_004:0519b07_8": "合三百一十一卷(於中二十五部二百九卷見在五十七部一百二卷闕本)。",
    "T55n2154_004:0519b09_0": "(北涼)沙門釋道龔(二部一十二卷經)沙門釋法眾(一部四卷經)沙門僧伽陀(一部二卷經)沙門曇無讖(一十九部一百三十一卷經律集)安陽候沮渠京聲(一部二卷集)沙門浮陀跋摩(一部六十卷論)沙門釋智猛(一部二十卷經)沙門釋道泰(二部四卷論)沙門釋法盛(一部一卷經)新舊諸失譯經(五十三部七十五卷五部一十八卷舊集四十八部五十七卷新附)寶梁經二卷(今編入寶積當第四十四會見竺道祖河西錄及僧祐錄)悲華經十卷(第三出與法護閑居經及大悲分陀利曇無讖悲華經等同本房云見古錄似是先譯龔更刪改今疑即無讖出者是)右二部一十二卷(前寶梁經一部二卷見存後悲華經一部十卷闕本)。",
    "T55n2154_004:0519b23_0": "沙門釋道龔。",
    "T55n2154_004:0519b23_1": "虛心廣運弘利為道。",
    "T55n2154_004:0519b23_2": "以北涼河西王(蒙遜僭號)永安年間。",
    "T55n2154_004:0519b24_3": "於張掖為蒙遜譯寶梁等經二部。",
    "T55n2154_004:0519b26_0": "大方等陀羅尼經四卷(或無大字一名方等檀持陀羅尼經或直云檀持陀羅尼經見竺道祖晉世雜錄及僧祐錄)右一部四卷其本見在。",
    "T55n2154_004:0519c02_0": "沙門釋法眾。",
    "T55n2154_004:0519c02_1": "高昌郡人。",
    "T55n2154_004:0519c02_2": "亦以永安年中。",
    "T55n2154_004:0519c02_3": "於張掖為河西王蒙遜。",
    "T55n2154_004:0519c03_4": "譯大方等陀羅尼經一部。",
    "T55n2154_004:0519c04_0": "寶唱錄云。",
    "T55n2154_004:0519c04_1": "在高昌郡譯。",
    "T55n2154_004:0519c04_2": "未詳孰是。",
    "T55n2154_004:0519c05_0": "慧上菩薩問大善權經二卷(一名大善權經一名慧上菩薩經一名大乘方便經凡四名本並同第五出與漢佛調晉法護所出大善權經及寶積大乘方便會等同本)右一部二卷本闕。",
    "T55n2154_004:0519c08_0": "沙門僧伽陀。",
    "T55n2154_004:0519c08_1": "涼言饒善。",
    "T55n2154_004:0519c08_2": "西域人。",
    "T55n2154_004:0519c08_3": "意存兼濟化誘居懷。",
    "T55n2154_004:0519c09_4": "亦以永安年中。",
    "T55n2154_004:0519c09_5": "於張掖為蒙遜。",
    "T55n2154_004:0519c09_6": "譯大善權經一部。",
    "T55n2154_004:0519c10_7": "見始興錄及法上錄。",
    "T55n2154_004:0519c11_0": "大般涅槃經四十卷(或三十六卷第五譯玄始三年出十年十月二十三日訖梵本具足有三萬五千偈今所譯者止萬餘偈三分始一耳見竺道祖涼錄及僧祐錄)大方等大集經三十卷(或直云大集經第三出與漢世支讖姚秦羅什出者同本或二十九或三十一或三十二或四十卷良由初出即寫分卷不同見竺道祖涼錄及僧祐錄)大方廣三戒經三卷(初出與寶積三律儀會同本見法上錄)悲華經十卷(第四出與大悲分陀利經等同本見竺道祖河西錄及僧祐錄祐云別錄或云龔上出今疑道龔與讖同是一經二處並載恐未然也)金光明經四卷(初出一十八品見竺道祖河西錄及僧祐錄與新譯金光明最勝王經等同本今入八卷合經中此四卷者在刪繁錄)大方等大雲經六卷(一名大方等無相大雲經一名大雲無相經一名大雲密藏經或云方等大雲經或四卷或五卷於內苑寺譯第二出見僧叡李廓僧祐三錄)腹中女聽經一卷(一名不莊校女經與無垢賢女經轉女身經等同本第三出見長房錄)菩薩地持經十卷(或無經字亦云論亦名菩薩戒經又名菩薩地經或八卷出瑜伽論本地分中菩薩地見竺道祖河西錄及僧祐錄)優婆塞戒經七卷(或無經字是在家菩薩戒或五卷或六卷或十卷玄始十五年丙寅四月二十三日出至七月二十三日訖沙門道養筆受見經後記及僧祐錄)菩薩戒本一卷(出地持戒品中第二出與大唐奘法師所出戒本等同本別錄云燉煌出見僧祐錄)文陀竭王經一卷(出中阿含第十一卷異譯見長房錄)佛所行讚經傳五卷(或云經無傳字或云傳無經字馬鳴菩薩造亦云佛本行經見長房錄)上見在已下闕。",
    "T55n2154_004:0520a08_0": "勝鬘經一卷(亦云勝鬘師子吼一乘大方便經初出見長房錄與宋功德賢所出勝鬘經及寶積勝鬘夫人會同本)羅摩伽經一卷(第四出與曹魏安法賢等所出同本但廣略異是華嚴入法界品少分見長房錄)楞伽經四卷(初出與宋功德賢元魏菩提留支唐實叉難陀等所出同本見長房錄)須真天子經一卷(第二出與西晉法護出者同本房云見吳錄又云羅什出似再譯)海龍王經四卷(或加新字第二出與竺法護出者同本玄始七年出見竺道祖河西錄及僧祐錄)功德寶光菩薩經一卷(見長房錄)菩薩戒壇文一卷(亦云優婆塞戒壇文祐云菩薩戒優婆塞戒壇文見僧祐寶唱二錄)右一十九部一百三十一卷(所行讚上一十二部一百一十八卷見在勝鬘經下七部一十三卷闕本)。",
    "T55n2154_004:0520a20_0": "沙門曇無讖。",
    "T55n2154_004:0520a20_1": "或云曇摩懺。",
    "T55n2154_004:0520a20_2": "亦云曇謨懺。",
    "T55n2154_004:0520a20_3": "蓋取梵音不同故也。",
    "T55n2154_004:0520a21_4": "涼云法豐。",
    "T55n2154_004:0520a21_5": "中印度人。",
    "T55n2154_004:0520a21_6": "婆羅門種。",
    "T55n2154_004:0520a22_7": "讖六歲父亡。",
    "T55n2154_004:0520a22_8": "母以傭織養讖。",
    "T55n2154_004:0520a22_9": "見沙門達摩耶舍(此言法稱)道俗宗敬豐於利養。",
    "T55n2154_004:0520a23_10": "其母羨之。",
    "T55n2154_004:0520a23_11": "故以讖為弟子。",
    "T55n2154_004:0520a24_12": "十歲與同學數人讀呪。",
    "T55n2154_004:0520a24_13": "聰敏出群。",
    "T55n2154_004:0520a25_14": "讀經日得萬餘言。",
    "T55n2154_004:0520a25_15": "初學小乘兼覽五明諸論。",
    "T55n2154_004:0520a26_16": "講說精辯莫能詶抗。",
    "T55n2154_004:0520a26_17": "後遇白頭禪師。",
    "T55n2154_004:0520a26_18": "共讖論議。",
    "T55n2154_004:0520a27_19": "習業既異交諍十旬。",
    "T55n2154_004:0520a27_20": "讖雖攻難鋒起。",
    "T55n2154_004:0520a27_21": "而禪師終不肯屈。",
    "T55n2154_004:0520a28_22": "讖服其精理。",
    "T55n2154_004:0520a28_23": "乃謂禪師曰。",
    "T55n2154_004:0520a28_24": "頗有經典可得見不。",
    "T55n2154_004:0520b01_25": "禪師即授以樹皮涅槃經本。",
    "T55n2154_004:0520b02_26": "讖尋讀驚悟方自慚恨。",
    "T55n2154_004:0520b02_27": "以為坎井之識久迷大方。",
    "T55n2154_004:0520b03_28": "於是集眾悔過。",
    "T55n2154_004:0520b03_29": "遂專業大乘。",
    "T55n2154_004:0520b03_30": "至年二十所誦大小乘經二百餘萬言。",
    "T55n2154_004:0520b04_31": "讖從兄善能調象騎。",
    "T55n2154_004:0520b05_32": "殺王所乘白耳大象。",
    "T55n2154_004:0520b05_33": "王怒誅之。",
    "T55n2154_004:0520b05_34": "令曰。",
    "T55n2154_004:0520b06_0": "敢有視者夷三族。",
    "T55n2154_004:0520b06_1": "親屬莫敢往讖哭而葬之。",
    "T55n2154_004:0520b07_0": "王怒欲誅讖。",
    "T55n2154_004:0520b07_1": "讖曰。",
    "T55n2154_004:0520b07_2": "王以法故殺之。",
    "T55n2154_004:0520b07_3": "我以親而葬之。",
    "T55n2154_004:0520b08_4": "並不違大義。",
    "T55n2154_004:0520b08_5": "何為見怒。",
    "T55n2154_004:0520b08_6": "傍人為之寒心。",
    "T55n2154_004:0520b09_0": "其神色自若。",
    "T55n2154_004:0520b09_1": "王奇其志氣遂留供養。",
    "T55n2154_004:0520b09_2": "讖明解呪術。",
    "T55n2154_004:0520b10_3": "所向皆驗。",
    "T55n2154_004:0520b10_4": "西域號為大神呪師。",
    "T55n2154_004:0520b10_5": "後隨王入山。",
    "T55n2154_004:0520b11_6": "王渴乏須水不能得。",
    "T55n2154_004:0520b11_7": "讖乃密呪石出水。",
    "T55n2154_004:0520b12_0": "因讚曰。",
    "T55n2154_004:0520b12_1": "大王惠澤所感。",
    "T55n2154_004:0520b12_2": "遂使枯石生泉。",
    "T55n2154_004:0520b12_3": "隣國聞者皆歎王德。",
    "T55n2154_004:0520b13_4": "于時雨澤甚調百姓稱詠。",
    "T55n2154_004:0520b13_5": "王悅其道術深佳優寵。",
    "T55n2154_004:0520b14_6": "頃之王意稍歇待之漸薄。",
    "T55n2154_004:0520b15_7": "讖怒曰。",
    "T55n2154_004:0520b15_8": "我當以甖水詣池呪龍入甖令天下大旱。",
    "T55n2154_004:0520b16_9": "王必請呪。",
    "T55n2154_004:0520b16_10": "然後放龍降雨則見待何如。",
    "T55n2154_004:0520b17_11": "遂持甖造龍。",
    "T55n2154_004:0520b17_12": "有密告之者。",
    "T55n2154_004:0520b17_13": "王怒捕讖。",
    "T55n2154_004:0520b17_14": "讖懼誅乃齎大涅槃經本前分一夾并菩薩戒經(地持經也)菩薩戒本奔龜茲。",
    "T55n2154_004:0520b19_15": "龜茲國多少乘學不信涅槃。",
    "T55n2154_004:0520b20_16": "遂至姑臧止於傳舍。",
    "T55n2154_004:0520b20_17": "慮失經本枕之而寢。",
    "T55n2154_004:0520b21_18": "有人牽之在地。",
    "T55n2154_004:0520b21_19": "讖驚謂是盜者。",
    "T55n2154_004:0520b21_20": "如此三夕。",
    "T55n2154_004:0520b22_0": "聞空中語曰。",
    "T55n2154_004:0520b22_1": "此如來解脫之藏。",
    "T55n2154_004:0520b22_2": "何以枕之。",
    "T55n2154_004:0520b22_3": "讖乃慚悟別置高處。",
    "T55n2154_004:0520b23_4": "夜有盜之者舉不能勝。",
    "T55n2154_004:0520b23_5": "乃數過舉之遂不能動。",
    "T55n2154_004:0520b24_6": "明旦讖持經去。",
    "T55n2154_004:0520b24_7": "不以為重。",
    "T55n2154_004:0520b25_8": "盜者見之謂是聖人。",
    "T55n2154_004:0520b25_9": "悉來拜謝。",
    "T55n2154_004:0520b25_10": "河西王沮渠蒙遜聞讖名。",
    "T55n2154_004:0520b26_11": "呼與相見接待甚厚。",
    "T55n2154_004:0520b26_12": "蒙遜素奉大法。",
    "T55n2154_004:0520b27_13": "志在弘通。",
    "T55n2154_004:0520b27_14": "請令出其經本讖以未參土言又無傳譯。",
    "T55n2154_004:0520b28_15": "恐言舛於理。",
    "T55n2154_004:0520b28_16": "不許即翻。",
    "T55n2154_004:0520b28_17": "於是學語三年方譯。",
    "T55n2154_004:0520b29_18": "初分十卷。",
    "T55n2154_004:0520b29_19": "是時沙門慧嵩道朗獨步河西。",
    "T55n2154_004:0520c01_20": "值其宣出法藏。",
    "T55n2154_004:0520c01_21": "深相推重轉易梵文。",
    "T55n2154_004:0520c02_22": "嵩公筆受。",
    "T55n2154_004:0520c02_23": "道俗數百人疑難縱橫。",
    "T55n2154_004:0520c02_24": "讖臨機釋滯未嘗留礙。",
    "T55n2154_004:0520c03_25": "嵩朗等更請廣出餘經謂大集大雲悲華地持等兼涅槃經總十九部。",
    "T55n2154_004:0520c05_0": "讖以涅槃經本品數未足。",
    "T55n2154_004:0520c05_1": "還國尋求。",
    "T55n2154_004:0520c05_2": "值其母亡遂留歲餘。",
    "T55n2154_004:0520c06_3": "後於于填更得經本。",
    "T55n2154_004:0520c06_4": "復還姑臧續譯成四帙焉。",
    "T55n2154_004:0520c07_5": "讖以玄始三年甲寅創首翻譯。",
    "T55n2154_004:0520c08_6": "至十五年丙寅都訖(房云玄始十年訖者此乃涅槃竟時非餘經也准優婆塞戒經後記云丙寅年出此即十五年中猶出經也讖至義和三年癸酉三月方卒中間六載應更出經錄中不言故未詳也)讖嘗告遜云。",
    "T55n2154_004:0520c10_7": "有鬼入聚落必多災疫遜不信欲躬見為驗。",
    "T55n2154_004:0520c11_8": "讖即以術加遜。",
    "T55n2154_004:0520c11_9": "遜見而駭怖讖曰。",
    "T55n2154_004:0520c12_10": "宜潔誠齋戒神呪驅之。",
    "T55n2154_004:0520c12_11": "乃讀呪三日。",
    "T55n2154_004:0520c12_12": "謂遜曰。",
    "T55n2154_004:0520c13_13": "鬼北去矣。",
    "T55n2154_004:0520c13_14": "既而北境之外疫死萬數。",
    "T55n2154_004:0520c13_15": "遜益敬憚禮遇彌崇。",
    "T55n2154_004:0520c14_16": "會魏太武皇帝聞其道術遣使迎請。",
    "T55n2154_004:0520c15_17": "且告遜曰。",
    "T55n2154_004:0520c15_18": "若不遣讖便即加兵。",
    "T55n2154_004:0520c15_19": "遜自揆國弱難以拒命。",
    "T55n2154_004:0520c16_20": "兼慮讖多術。",
    "T55n2154_004:0520c16_21": "或為魏謀己。",
    "T55n2154_004:0520c17_22": "進退惶惑。",
    "T55n2154_004:0520c17_23": "乃密計除之。",
    "T55n2154_004:0520c17_24": "初讖譯出涅槃卷數已定。",
    "T55n2154_004:0520c18_25": "而外國沙門曇無發云。",
    "T55n2154_004:0520c18_26": "此經品未盡。",
    "T55n2154_004:0520c19_27": "讖嘗慨然誓必重尋。",
    "T55n2154_004:0520c19_28": "蒙遜因其行志。",
    "T55n2154_004:0520c19_29": "乃偽資發遣厚贈寶貨。",
    "T55n2154_004:0520c20_30": "未發數日乃流涕告眾曰。",
    "T55n2154_004:0520c21_31": "讖業對將至。",
    "T55n2154_004:0520c21_32": "眾聖不能救矣。",
    "T55n2154_004:0520c21_33": "以本有心誓義不容停。",
    "T55n2154_004:0520c22_34": "行四十里。",
    "T55n2154_004:0520c22_35": "遜密遣刺客害之。",
    "T55n2154_004:0520c22_36": "時年四十九。",
    "T55n2154_004:0520c23_37": "眾咸慟惜焉。",
    "T55n2154_004:0520c23_38": "既而遜左右常白日見鬼神以劍擊。",
    "T55n2154_004:0520c24_39": "遜至四月寢疾而終(遜以義和三年三月害讖即其年四月遇疾而終信哉報應不虛如影之隨形也房云讖在處世承和四年卒者非也其義和三年即魏延和二年歲在癸酉也)初讖在姑臧。",
    "T55n2154_004:0520c26_40": "有張掖沙門道進。",
    "T55n2154_004:0520c26_41": "欲從讖受菩薩戒。",
    "T55n2154_004:0520c27_42": "讖云。",
    "T55n2154_004:0520c27_43": "且悔過。",
    "T55n2154_004:0520c27_44": "乃竭誠七日七夜。",
    "T55n2154_004:0520c27_45": "至第八日晨詣讖求受。",
    "T55n2154_004:0520c28_46": "讖忽大怒。",
    "T55n2154_004:0520c28_47": "進更思惟。",
    "T55n2154_004:0520c28_48": "但是我業障未銷耳。",
    "T55n2154_004:0521a01_49": "乃戮力三年且禪且讖。",
    "T55n2154_004:0521a01_50": "即於定中見釋迦文佛與諸大士授已戒法。",
    "T55n2154_004:0521a02_51": "其夕同止十餘人。",
    "T55n2154_004:0521a03_52": "皆感夢如進所見。",
    "T55n2154_004:0521a03_53": "進欲詣讖說之。",
    "T55n2154_004:0521a04_54": "未至十步。",
    "T55n2154_004:0521a04_55": "讖驚起唱言。",
    "T55n2154_004:0521a04_56": "善哉善哉已感戒矣。",
    "T55n2154_004:0521a05_57": "吾當更為汝作證。",
    "T55n2154_004:0521a05_58": "次第於佛像前為說戒相。",
    "T55n2154_004:0521a06_59": "時沙門道朗振譽關西。",
    "T55n2154_004:0521a06_60": "當進感戒之夕。",
    "T55n2154_004:0521a07_0": "朗亦通夢。",
    "T55n2154_004:0521a07_1": "乃自卑戒臘求為法弟。",
    "T55n2154_004:0521a07_2": "於是從進受者千有餘人。",
    "T55n2154_004:0521a08_3": "傳授此法迄至于今。",
    "T55n2154_004:0521a08_4": "皆讖之遺則。",
    "T55n2154_004:0521a09_5": "有別記云。",
    "T55n2154_004:0521a09_6": "菩薩地持經。",
    "T55n2154_004:0521a09_7": "應是伊波勒菩薩傳來此土。",
    "T55n2154_004:0521a10_8": "後果是讖所傳譯。",
    "T55n2154_004:0521a10_9": "疑讖或非凡也。",
    "T55n2154_004:0521a12_0": "菩薩戒經八卷(祐房等錄並云讖譯今以是地持之別名故不雙載也)虛空藏經五卷(祐房等錄亦云讖譯今以即是大集虛空藏品析出別行今載別生錄中此不復存也)優婆塞戒本一卷(寶唱錄云讖譯復云出優婆塞戒經今亦載別生錄中不別存也)善信女經二卷無為道經二卷居士請僧福田經一卷決定罪福經一卷(上之四經長房等錄皆云讖譯復云世注為疑今並依舊附疑此中不載)禪法要解二卷(第二出與羅什出者同本見長房錄)右一部二卷本闕。",
    "T55n2154_004:0521a23_0": "安陽侯沮渠京聲。",
    "T55n2154_004:0521a23_1": "即河西王蒙遜從弟。",
    "T55n2154_004:0521a23_2": "為人強志疎通敏朗。",
    "T55n2154_004:0521a24_3": "少有智鑒。",
    "T55n2154_004:0521a24_4": "涉獵書記善於談論。",
    "T55n2154_004:0521a25_5": "幼稟五戒銳意內典。",
    "T55n2154_004:0521a25_6": "所讀眾經即能諷誦。",
    "T55n2154_004:0521a26_7": "常以為。",
    "T55n2154_004:0521a26_8": "務學多聞。",
    "T55n2154_004:0521a26_9": "大士之盛業也。",
    "T55n2154_004:0521a26_10": "少時甞度流沙到于填國。",
    "T55n2154_004:0521a27_11": "於瞿摩帝大寺。",
    "T55n2154_004:0521a27_12": "遇天竺法師佛陀斯那(涼言覺將)安陽從之諮問道義。",
    "T55n2154_004:0521a28_13": "斯那本學大乘。",
    "T55n2154_004:0521a29_14": "天才秀出。",
    "T55n2154_004:0521a29_15": "誦半億偈明了禪法。",
    "T55n2154_004:0521b01_0": "故西方諸國號為人中師子。",
    "T55n2154_004:0521b01_1": "安陽從受禪法諸祕要術。",
    "T55n2154_004:0521b02_2": "口誦梵本東歸於涼。",
    "T55n2154_004:0521b02_3": "以茂虔承和年中。",
    "T55n2154_004:0521b03_4": "譯禪法要解一部。",
    "T55n2154_004:0521b04_0": "阿毘曇毘婆沙論六十卷(或加八揵度字初出與唐譯大毘婆沙論同本或分成八十四卷或一百九卷佛後六百餘年五百應真造見僧祐寶唱二錄)右一部六十卷其本見在。",
    "T55n2154_004:0521b07_0": "沙門浮陀跋摩。",
    "T55n2154_004:0521b07_1": "或云佛陀跋摩。",
    "T55n2154_004:0521b07_2": "涼言覺鎧。",
    "T55n2154_004:0521b07_3": "西域人也。",
    "T55n2154_004:0521b08_4": "幼而履操明直聰悟出群。",
    "T55n2154_004:0521b08_5": "習學三藏偏善毘婆沙。",
    "T55n2154_004:0521b09_6": "常誦持此論以為心要。",
    "T55n2154_004:0521b09_7": "承和年中達于姑臧。",
    "T55n2154_004:0521b10_8": "先有沙門道泰。",
    "T55n2154_004:0521b10_9": "志用強果。",
    "T55n2154_004:0521b10_10": "少遊葱右遍歷諸國。",
    "T55n2154_004:0521b11_11": "得毘婆沙梵本十有萬偈。",
    "T55n2154_004:0521b11_12": "還至姑臧。",
    "T55n2154_004:0521b12_13": "側席虛襟企待明匠。",
    "T55n2154_004:0521b12_14": "聞跋摩遊心此論。",
    "T55n2154_004:0521b13_15": "請為翻譯。",
    "T55n2154_004:0521b13_16": "時蒙遜已薨。",
    "T55n2154_004:0521b13_17": "子茂虔襲位。",
    "T55n2154_004:0521b13_18": "以虔承和五年丁丑四月中旬。",
    "T55n2154_004:0521b14_19": "於涼州城內閑豫宮寺。",
    "T55n2154_004:0521b15_20": "請跋摩譯焉。",
    "T55n2154_004:0521b15_21": "泰即筆受。",
    "T55n2154_004:0521b15_22": "沙門慧嵩道朗與義學僧三百餘人考正文義。",
    "T55n2154_004:0521b16_23": "至七年己卯七月方訖。",
    "T55n2154_004:0521b17_24": "凡一百卷。",
    "T55n2154_004:0521b17_25": "沙門道挻為之製序。",
    "T55n2154_004:0521b18_0": "有頃魏太武帝西伐姑臧。",
    "T55n2154_004:0521b18_1": "涼土崩亂經書什物皆被焚蕩。",
    "T55n2154_004:0521b19_2": "遂失四十卷。",
    "T55n2154_004:0521b19_3": "今唯有六十存焉。",
    "T55n2154_004:0521b20_0": "跋摩避亂西反。",
    "T55n2154_004:0521b20_1": "莫知所終(序云乙丑歲出即蒙遜玄始十四年也丁卯歲訖即玄始十六年也與錄不同未詳何以)。",
    "T55n2154_004:0521b22_0": "般泥洹經二十卷(見道慧宋齊錄反僧祐錄第六譯與無讖大般涅槃經等同本)右一部二十卷本闕。",
    "T55n2154_004:0521b24_0": "沙門釋智猛。",
    "T55n2154_004:0521b24_1": "京兆新豐人。",
    "T55n2154_004:0521b24_2": "稟性端明厲行清白。",
    "T55n2154_004:0521b25_3": "少襲法服修業專至諷誦之聲以夜續晝。",
    "T55n2154_004:0521b26_0": "每見外國道人說釋迦遺跡。",
    "T55n2154_004:0521b26_1": "又聞方等眾經布在西域。",
    "T55n2154_004:0521b27_2": "常慨然有感馳心遐外。",
    "T55n2154_004:0521b27_3": "以為萬里咫尺千載可追也。",
    "T55n2154_004:0521b28_4": "遂以姚秦弘始六年甲辰之歲。",
    "T55n2154_004:0521b29_5": "招結同志十有五人。",
    "T55n2154_004:0521b29_6": "發跡長安。",
    "T55n2154_004:0521b29_7": "渡河跨谷三十六所。",
    "T55n2154_004:0521c01_8": "至涼州城。",
    "T55n2154_004:0521c01_9": "既而西出陽關入于流沙。",
    "T55n2154_004:0521c02_10": "二千餘里。",
    "T55n2154_004:0521c02_11": "地無水草路絕行人。",
    "T55n2154_004:0521c02_12": "冬則嚴厲夏則瘴炎。",
    "T55n2154_004:0521c03_13": "人死聚骨以標行路。",
    "T55n2154_004:0521c03_14": "驝駝負糧理極辛阻。",
    "T55n2154_004:0521c04_15": "遂歷鄯鄯龜茲于填諸國。",
    "T55n2154_004:0521c04_16": "備觀風俗。",
    "T55n2154_004:0521c05_17": "從于填西南行二千里。",
    "T55n2154_004:0521c05_18": "始登葱嶺。",
    "T55n2154_004:0521c06_0": "而同侶九人退還。",
    "T55n2154_004:0521c06_1": "猛與餘伴進行千七百餘里。",
    "T55n2154_004:0521c07_2": "至波淪國。",
    "T55n2154_004:0521c07_3": "同旅竺道嵩又復無常。",
    "T55n2154_004:0521c07_4": "將欲闍毘忽失尸所在。",
    "T55n2154_004:0521c08_5": "猛悲歎驚異。",
    "T55n2154_004:0521c08_6": "於是自力而前。",
    "T55n2154_004:0521c09_0": "與餘四人三度雪山。",
    "T55n2154_004:0521c09_1": "氷崖皓然百千餘仞。",
    "T55n2154_004:0521c09_2": "飛絙為橋乘虛而過。",
    "T55n2154_004:0521c10_3": "窺不見底仰不見天。",
    "T55n2154_004:0521c10_4": "寒氣慘酷影戰魂慄。",
    "T55n2154_004:0521c11_5": "復南行千里至罽賓國。",
    "T55n2154_004:0521c11_6": "再渡辛頭河。",
    "T55n2154_004:0521c12_7": "雪山壁立轉甚於前。",
    "T55n2154_004:0521c12_8": "下多瘴氣惡鬼斷路。",
    "T55n2154_004:0521c13_9": "行者多死。",
    "T55n2154_004:0521c13_10": "猛誠心冥徹履險能濟。",
    "T55n2154_004:0521c13_11": "既至罽賓城。",
    "T55n2154_004:0521c14_12": "恒有五百羅漢住此國中。",
    "T55n2154_004:0521c14_13": "而常往反阿耨達池。",
    "T55n2154_004:0521c15_14": "有大德羅漢。",
    "T55n2154_004:0521c15_15": "見猛至止歡喜讚歎。",
    "T55n2154_004:0521c16_0": "猛諮問方土。",
    "T55n2154_004:0521c16_1": "為說四天子事。",
    "T55n2154_004:0521c16_2": "具在猛傳。",
    "T55n2154_004:0521c16_3": "猛先於奇沙國見佛文石唾壺。",
    "T55n2154_004:0521c17_4": "又於此國見佛鉢。",
    "T55n2154_004:0521c18_0": "光色紫紺四際盡然。",
    "T55n2154_004:0521c18_1": "猛香華供養頂戴發願。",
    "T55n2154_004:0521c19_0": "鉢若有應。",
    "T55n2154_004:0521c19_1": "能輕能重。",
    "T55n2154_004:0521c19_2": "既而轉重力遂不堪。",
    "T55n2154_004:0521c19_3": "及下案時復不覺重。",
    "T55n2154_004:0521c20_4": "其道心所應如此。",
    "T55n2154_004:0521c20_5": "復西南行千三百里。",
    "T55n2154_004:0521c21_6": "至迦維羅衛國見佛髮佛牙及肉髻骨。",
    "T55n2154_004:0521c22_7": "佛影佛跡炳然具存。",
    "T55n2154_004:0521c22_8": "又覩泥洹堅固之林降魔菩提之樹。",
    "T55n2154_004:0521c23_9": "猛喜心內充設供一日。",
    "T55n2154_004:0521c24_0": "兼以寶蓋大衣覆降魔像。",
    "T55n2154_004:0521c24_1": "其所遊踐究觀靈變。",
    "T55n2154_004:0521c25_2": "天梯龍池之事不可勝數。",
    "T55n2154_004:0521c25_3": "後至華氏城。",
    "T55n2154_004:0521c25_4": "是阿育王舊都。",
    "T55n2154_004:0521c26_5": "有大智婆羅門名羅閱宗舉族弘法王所欽重。",
    "T55n2154_004:0521c27_6": "造純銀塔高三丈。",
    "T55n2154_004:0521c27_7": "沙門法顯先於其家。",
    "T55n2154_004:0521c28_8": "已得六卷泥洹。",
    "T55n2154_004:0521c28_9": "及見猛至問云。",
    "T55n2154_004:0521c28_10": "秦地有大乘學不。",
    "T55n2154_004:0521c29_11": "答曰悉大乘學。",
    "T55n2154_004:0521c29_12": "羅閱驚歎曰。",
    "T55n2154_004:0522a01_0": "希有希有。",
    "T55n2154_004:0522a01_1": "將非菩薩往化耶。",
    "T55n2154_004:0522a01_2": "猛就其家得泥洹梵本一部。",
    "T55n2154_004:0522a02_3": "又尋得摩訶僧祇律梵本一部及餘經梵本。",
    "T55n2154_004:0522a03_4": "誓願流通。",
    "T55n2154_004:0522a03_5": "於是便反。",
    "T55n2154_004:0522a03_6": "以甲子歲發天竺。",
    "T55n2154_004:0522a04_7": "同行四僧於路無常。",
    "T55n2154_004:0522a04_8": "唯猛與曇纂俱還涼州。",
    "T55n2154_004:0522a05_9": "以虔承和年中譯出泥洹成二十卷。",
    "T55n2154_004:0522a06_0": "猛以宋元嘉末卒。",
    "T55n2154_004:0522a06_1": "昇歷尋遊方沙門記列道路時或不同。",
    "T55n2154_004:0522a07_2": "佛鉢頂骨處亦乖爽。",
    "T55n2154_004:0522a07_3": "將知遊往天竺非止一路。",
    "T55n2154_004:0522a08_4": "頂鉢靈遷時屆異土。",
    "T55n2154_004:0522a08_5": "故傳述見聞難以例也。",
    "T55n2154_004:0522a10_0": "大丈夫論二卷(提波羅菩薩造見翻經圖)入大乘論二卷(堅意菩薩造見唐舊錄亦見內典錄及翻經圖)右二部四卷其本見在。",
    "T55n2154_004:0522a13_0": "沙門釋道泰。",
    "T55n2154_004:0522a13_1": "才敏自天冲氣疎朗。",
    "T55n2154_004:0522a13_2": "博聞奇趣遠參異言。",
    "T55n2154_004:0522a14_3": "往以漢土方等既備。",
    "T55n2154_004:0522a14_4": "幽宗粗暢。",
    "T55n2154_004:0522a14_5": "其所未練唯三藏九部。",
    "T55n2154_004:0522a15_6": "故杖策冒嶮爰至葱西。",
    "T55n2154_004:0522a16_0": "綜覽梵文義承高旨。",
    "T55n2154_004:0522a16_1": "并獲婆沙梵本十萬餘偈及諸經論。",
    "T55n2154_004:0522a17_2": "東歸於涼。",
    "T55n2154_004:0522a17_3": "遂遇浮陀跋摩。",
    "T55n2154_004:0522a17_4": "共翻毘婆沙論。",
    "T55n2154_004:0522a18_5": "泰後自譯大丈夫論等二部(又長房內典二錄云於其涼代復有沙門曇覺於高昌國譯賢愚經一部。",
    "T55n2154_004:0522a19_6": "即當宋元嘉二十二年也。",
    "T55n2154_004:0522a19_7": "今謂不然。",
    "T55n2154_004:0522a19_8": "元嘉十六年己卯涼國已絕如何二十二年乙酉仍有譯經。",
    "T55n2154_004:0522a20_9": "故知二錄誤也。",
    "T55n2154_004:0522a20_10": "今依靖邁經圖編在元魏之代魏宋雖並宋居建業魏都恒安以地而論合屬魏錄)。",
    "T55n2154_004:0522a22_0": "菩薩投身餓虎起塔因緣經一卷(僧祐錄云以身施餓虎經見經後記)右一部一卷其本見在。",
    "T55n2154_004:0522a25_0": "沙門釋法盛。",
    "T55n2154_004:0522a25_1": "高昌人也。",
    "T55n2154_004:0522a25_2": "亦於涼代譯投身餓虎經一卷。",
    "T55n2154_004:0522a26_3": "故前高僧曇無讖傳末云。",
    "T55n2154_004:0522a26_4": "于時有高昌沙門法盛。",
    "T55n2154_004:0522a27_5": "亦經往外國有傳四卷。",
    "T55n2154_004:0522a27_6": "其投身餓虎經後記云。",
    "T55n2154_004:0522a28_7": "爾時國王聞佛說已。",
    "T55n2154_004:0522a28_8": "即於是處起立大塔。",
    "T55n2154_004:0522b01_9": "名為菩薩投身餓虎塔。",
    "T55n2154_004:0522b01_10": "今見在塔。",
    "T55n2154_004:0522b02_11": "東面山下有僧房講堂精舍。",
    "T55n2154_004:0522b02_12": "常有五千眾僧四事供養。",
    "T55n2154_004:0522b03_13": "法盛爾時見諸國中。",
    "T55n2154_004:0522b03_14": "有人癩病及癲狂聾盲手脚躄跛。",
    "T55n2154_004:0522b04_15": "及種種疾病悉來就此塔。",
    "T55n2154_004:0522b05_16": "燒香燃燈香泥塗地。",
    "T55n2154_004:0522b05_17": "修治掃灑并叩頂懺悔。",
    "T55n2154_004:0522b06_18": "百病皆愈。",
    "T55n2154_004:0522b06_19": "前來差者便去後來。",
    "T55n2154_004:0522b06_20": "輒爾常有百餘人。",
    "T55n2154_004:0522b07_21": "不問貴賤皆爾。",
    "T55n2154_004:0522b07_22": "終無絕時。",
    "T55n2154_004:0522b07_23": "今詳僧傳之文及閱經記之說。",
    "T55n2154_004:0522b08_24": "法盛遊於西域此事不虛。",
    "T55n2154_004:0522b09_25": "復云親覩靈龕故應非謬。",
    "T55n2154_004:0522b09_26": "若非盛之自譯何得著彼經。",
    "T55n2154_004:0522b10_27": "終既能自往西方。",
    "T55n2154_004:0522b10_28": "豈有不傳經教。",
    "T55n2154_004:0522b11_29": "考覈終始事乃分明。",
    "T55n2154_004:0522b11_30": "今為盛翻編載斯錄。",
    "T55n2154_004:0522b13_0": "不退轉法輪經四卷(一名不退轉經第二出與竺法護阿惟越致遮經等同本)金剛三昧經二卷(或一卷)大忍辱經十卷金輪王經一卷賢劫五百佛名一卷右五部一十八卷(前二部六卷見在後三部一十二卷闕本)。",
    "T55n2154_004:0522b19_0": "長房等錄並云。",
    "T55n2154_004:0522b19_1": "是沙門僧祐新集。",
    "T55n2154_004:0522b19_2": "釋道安涼土異經。",
    "T55n2154_004:0522b20_3": "今還附入涼世目錄為失譯源。",
    "T55n2154_004:0522b20_4": "庶知時代顯譯有無卷部多少出之處所。",
    "T55n2154_004:0522b22_0": "已下新附此錄。",
    "T55n2154_004:0522b23_0": "優婆夷淨行法門經二卷(或無經字亦直云淨行經)長者法志妻經一卷大愛道比丘尼經二卷(亦云大愛道受戒經舊錄云大愛道經)三慧經一卷菩薩等行經一卷(此已下闕)四無畏經一卷權變經一卷(舊錄云文殊師利權變三昧經或直云權變三昧經)十漚惒經一卷七言禪利經一卷(舊錄云漚惒七言禪利經)菩薩十漚惒經一卷(今疑與前十漚惒同)瓶沙王經一卷有無經一卷五百偈經一卷須耶越國貧人經一卷(舊錄云須耶越國貧人賃剔頭經)浮木經一卷坯喻經一卷妖怪經一卷阿般計泥洹經一卷(一本作陶射計泥洹經)四非常經一卷五失蓋經一卷要真經一卷本無經一卷勸德經一卷十五德經一卷父母因緣經一卷(今疑與父子因緣經同)慧行經一卷未生王經一卷(今疑是未生怨經)內外無為經一卷道淨經一卷七事本末經一卷(舊錄云七事本行經)百寶三昧經一卷三乘經一卷耆域術經一卷(舊錄云耆域四術經)五蓋離疑經一卷(今疑是五蓋疑結失行經)太子智止經一卷道德章經一卷苦相經一卷須佛得度經一卷由經一卷分然洹國迦羅越經一卷五陰事經一卷義決法事經一卷十思惟經一卷分別六情經一卷三失蓋經一卷佛寶三昧經一卷法志女經一卷右四十七部四十九卷(唯初四部六卷有本餘者並闕)。",
    "T55n2154_004:0523a13_0": "僧祐錄云。",
    "T55n2154_004:0523a13_1": "安公涼土異經。",
    "T55n2154_004:0523a13_2": "長房等錄闕而不載。",
    "T55n2154_004:0523a14_3": "今還附入涼錄。",
    "T55n2154_004:0523a14_4": "以為失譯祐載安公涼土異經總五十九部。",
    "T55n2154_004:0523a15_5": "於中五部房錄已載。",
    "T55n2154_004:0523a15_6": "今更出四十七部。",
    "T55n2154_004:0523a16_7": "通前五十二部。",
    "T55n2154_004:0523a16_8": "餘有七部一十四卷。",
    "T55n2154_004:0523a17_9": "謹按長房等錄。",
    "T55n2154_004:0523a17_10": "皆有所憑。",
    "T55n2154_004:0523a17_11": "即非失譯。",
    "T55n2154_004:0523a18_0": "是故此錄刪之不存。",
    "T55n2154_004:0523a18_1": "今具條件列之如左。",
    "T55n2154_004:0523a19_0": "須菩提品經七卷(般若鈔經異名前秦曇摩蜱譯)文殊師利示現寶藏經二卷(西晉竺法護譯)七知經一卷(或作七智吳安謙譯)難龍王經一卷(或云難龍經亦云龍王兄弟經異名吳支謙譯)阿陀三昧經一卷(即阿多三昧經異名安公關中異經已載)大五濁經一卷(舊錄云大五濁世經群錄云偽今亦編之)首至問十四章經一卷(舊錄云首至問佛十四意經或云首至問十四事經亦云後漢支曜譯今為抄經載別生錄)大方廣十輪經八卷(初出與唐譯地藏十輪經同本是大集第十三分似涼代譯群錄不載今附此涼末庶免遺漏耳)通新及舊總五十三部。",
    "T55n2154_004:0523b01_1": "合七十五卷。",
    "T55n2154_004:0523b01_2": "並為北涼失源云。",
    "T55n2154_004:0523b03_0": "開元釋教錄卷第四(總錄之四)"
}