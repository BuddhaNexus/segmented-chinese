{
    "T46n1915_001:0462a06_0": "天台止觀有四本：一曰《圓頓止觀》，大師於荊州玉泉寺說，章安記為十卷；二曰漸次止觀，在瓦官寺說，弟子法慎記，本三十卷，章安治定為十卷，今《禪波羅蜜》是；三曰不定止觀。",
    "T46n1915_001:0462a10_1": "即陳尚書令毛喜請大師出，有一卷，今《六妙門》是；四曰小止觀，即今文是，大師為俗兄陳鍼出，寔大部之梗概，入道之樞機，曰止觀、曰定慧、曰寂照、曰明靜，皆同出而異名也。",
    "T46n1915_001:0462a14_2": "若夫窮萬法之源底，考諸佛之修證，莫若止觀。",
    "T46n1915_001:0462a15_3": "天台大師靈山親承，承止觀也；大蘇妙悟，悟止觀也；三昧所修，修止觀也；縱辯而說，說止觀也。",
    "T46n1915_001:0462a17_4": "故曰說己心中所行法門。",
    "T46n1915_001:0462a18_5": "則知台教宗部雖繁，要歸不出止觀。",
    "T46n1915_001:0462a19_6": "舍止觀不足以明天台道，不足以議天台教，故入道者不可不學，學者不可不修。",
    "T46n1915_001:0462a21_7": "奈何叔世寡薄馳走聲利，或膠固於名相，或混肴於闇證，其書雖存，而止觀之道蔑聞於世，得不為之痛心疾首哉。",
    "T46n1915_001:0462a23_8": "今以此書命工鏤板，將使聞者見者皆植大乘緣種，況有修有證者，則其利尚可量耶！",
    "T46n1915_001:0462a26_0": "予因對校乃為敘云。",
    "T46n1915_001:0462a26_1": "時紹聖二年仲秋朔，餘杭郡釋元照序。",
    "T46n1915_001:0462b02_0": "修習止觀坐禪法要(一曰童蒙止觀，亦名小止觀)天台山修禪寺沙門智顗述諸惡莫作，眾善奉行，自淨其意，是諸佛教。",
    "T46n1915_001:0462b07_0": "若夫泥洹之法，入乃多途。",
    "T46n1915_001:0462b07_1": "論其急要，不出止觀二法。",
    "T46n1915_001:0462b08_2": "所以然者，止乃伏結之初門，觀是斷惑之正要；止則愛養心識之善資，觀則策發神解之妙術；止是禪定之勝因，觀是智慧之由藉。",
    "T46n1915_001:0462b11_3": "若人成就定慧二法，斯乃自利利人，法皆具足。",
    "T46n1915_001:0462b12_4": "故《法華經》云：「佛自住大乘，如其所得法，定慧力莊嚴，以此度眾生。」",
    "T46n1915_001:0462b13_5": "當知此之二法，如車之雙輪，鳥之兩翼；若偏修習，即墮邪倒。",
    "T46n1915_001:0462b15_0": "故經云：「若偏修禪定福德，不學智慧，名之曰愚。",
    "T46n1915_001:0462b16_1": "偏學知慧，不修禪定福德，名之曰狂。」",
    "T46n1915_001:0462b16_2": "狂愚之過，雖小不同，邪見輪轉，蓋無差別；若不均等，此則行乖圓備，何能疾登極果？",
    "T46n1915_001:0462b18_3": "故經云：「聲聞之人，定力多故，不見佛性。",
    "T46n1915_001:0462b19_4": "十住菩薩，智慧力多，雖見佛性，而不明了。",
    "T46n1915_001:0462b20_5": "諸佛如來，定慧力等，是故了了見於佛性。」",
    "T46n1915_001:0462b21_6": "以此推之，止觀豈非泥洹大果之要門，行人修行之勝路，眾德圓滿之指歸，無上極果之正體也！",
    "T46n1915_001:0462b23_7": "若如是知者，止觀法門實非淺，故欲接引始學之流輩，開矇冥而進道，說易行難，豈可廣論深妙！",
    "T46n1915_001:0462b25_8": "今略明十意，以示初心行人，登正道之階梯，入泥洹之等級；尋者當愧為行之難成，毋鄙斯文之淺近也。",
    "T46n1915_001:0462b28_9": "若心稱言旨，於一眴間，則智斷難量，神解莫測；若虛搆文言，情乖所說，空延歲月，取證無由；事等貧人數他財寶，於己何益者哉！",
    "T46n1915_001:0462c03_0": "　具緣第一　訶欲第二　棄蓋第三",
    "T46n1915_001:0462c04_0": "　調和第四　方便第五　正修第六",
    "T46n1915_001:0462c05_0": "　善發第七　覺魔第八　治病第九",
    "T46n1915_001:0462c06_0": "　證果第十",
    "T46n1915_001:0462c07_0": "今略舉此十意，以明修止觀者，此是初心學坐之急要。",
    "T46n1915_001:0462c08_1": "若能善取其意而修習之，可以安心免難，發定生解，證於無漏之聖果也。",
    "T46n1915_001:0462c10_0": "具緣第一",
    "T46n1915_001:0462c11_0": "夫發心起行，欲修止觀者，要先外具五緣：第一、持戒清淨。",
    "T46n1915_001:0462c12_1": "如經中說：「依因此戒，得生諸禪定，及滅苦智慧。」",
    "T46n1915_001:0462c13_2": "是故比丘應持戒清淨。",
    "T46n1915_001:0462c13_3": "然有三種行人持戒不同：一者、若人未作佛弟子時，不造五逆；後遇良師，教受三歸五戒，為佛弟子。",
    "T46n1915_001:0462c16_4": "若得出家，受沙彌十戒，次受具足戒，作比丘、比丘尼。",
    "T46n1915_001:0462c17_5": "從受戒來，清淨護持，無所毀犯；是名上品持戒人也。",
    "T46n1915_001:0462c18_6": "當知是人修行止觀，必證佛法；猶如淨衣，易受染色。",
    "T46n1915_001:0462c19_7": "二者、若人受得戒已，雖不犯重，於諸輕戒，多所毀損。",
    "T46n1915_001:0462c20_8": "為修定故，即能如法懺悔，亦名持戒清淨，能生定慧。",
    "T46n1915_001:0462c22_0": "如衣曾有垢膩，若能浣淨，染亦可著。",
    "T46n1915_001:0462c22_1": "三者、若人受得戒已，不能堅心護持，輕重諸戒多所毀犯。",
    "T46n1915_001:0462c24_2": "依小乘教門，即無懺悔四重之法；若依大乘教門，猶可滅除。",
    "T46n1915_001:0462c25_3": "故經云：「佛法有二種健人：一者、不作諸惡，二者、作已能悔。」",
    "T46n1915_001:0462c26_4": "夫欲懺悔者，須具十法，助成其懺：一者、明信因果；二者、生重怖畏；三者、深起慚愧；四者、求滅罪方法；所謂大乘經中，明諸行法，應當如法修行；五者、發露先罪；六者、斷相續心；七者、起護法心；八者、發大誓願，度脫眾生；九者、常念十方諸佛；十者、觀罪性無生。",
    "T46n1915_001:0463a03_5": "若能成就如此十法，莊嚴道場，洗浣清淨，著淨潔衣，燒香散花，於三寶前，如法修行，一七、三七日，或一月、三月，乃至經年，專心懺悔所犯重罪，取滅方止。",
    "T46n1915_001:0463a06_6": "云何知重罪滅相？",
    "T46n1915_001:0463a07_7": "若行者如是至心懺悔時，自覺身心輕利，得好瑞夢；或復覩諸靈瑞異相；或覺善心開發；或自於坐中覺身如雲如影，因是漸證，得諸禪境界；或復豁然解悟心生，善識法相，隨所聞經，即知義趣，因是法喜，心無憂悔。",
    "T46n1915_001:0463a12_8": "如是等種種因緣，當知即是破戒障道罪滅之相。",
    "T46n1915_001:0463a13_9": "從是已後，堅持禁戒，亦名尸羅清淨，可修禪定，猶如破壞垢膩之衣，若能補治浣洗清淨，猶可染著。",
    "T46n1915_001:0463a15_10": "若人犯重禁已，恐障禪定，雖不依諸經修諸行法，但生重慚愧，於三寶前，發露先罪，斷相續心，端身常坐，觀罪性空，念十方佛。",
    "T46n1915_001:0463a18_11": "若出禪時，即須至心燒香禮拜，懺悔誦戒，及誦大乘經典，障道重罪，自當漸漸消滅。",
    "T46n1915_001:0463a20_12": "因此尸羅清淨，禪定開發。",
    "T46n1915_001:0463a20_13": "故《妙勝定經》云：「若人犯重罪已，心生怖畏，欲求除滅，若除禪定，餘無能滅。」",
    "T46n1915_001:0463a22_14": "是人應當在空閑處，攝心常坐，及誦大乘經，一切重罪悉皆消滅。",
    "T46n1915_001:0463a23_15": "諸禪三昧自然現前。",
    "T46n1915_001:0463a24_16": "第二、衣食具足者：衣法有三種：一者、如雪山大士，隨得一衣，蔽形即足；以不遊人間，堪忍力成故。",
    "T46n1915_001:0463a26_17": "二者、如迦葉常受頭陀法，但畜糞掃三衣，不畜餘長。",
    "T46n1915_001:0463a27_18": "三者、若多寒國土，及忍力未成之者，如來亦許三衣之外，畜百一等物，而要須說淨，知量知足；若過貪求積聚，則心亂妨道。",
    "T46n1915_001:0463b01_19": "次，食法有四種：一者、若上人大士，深山絕世，草果隨時，得資身者。",
    "T46n1915_001:0463b02_20": "二者、常行頭陀，受乞食法。",
    "T46n1915_001:0463b03_21": "是乞食法，能破四種邪命，依正命自活，能生聖道故。",
    "T46n1915_001:0463b04_22": "邪命自活者：一、下口食，二、仰口食，三、維口食，四、方口食。",
    "T46n1915_001:0463b06_23": "邪命之相，如舍利弗為青目女說。",
    "T46n1915_001:0463b06_24": "三者、阿蘭若處檀越送食。",
    "T46n1915_001:0463b07_25": "四者、於僧中潔淨食。",
    "T46n1915_001:0463b07_26": "有此等食緣具足，名衣食具足。",
    "T46n1915_001:0463b08_27": "何以故？",
    "T46n1915_001:0463b08_28": "無此等緣，則心不安隱，於道有妨。",
    "T46n1915_001:0463b09_29": "第三、得閑居靜處。",
    "T46n1915_001:0463b09_30": "閑者，不作眾事，名之為閑。",
    "T46n1915_001:0463b10_31": "無憒鬧故，名之為靜。",
    "T46n1915_001:0463b11_0": "有三處可修禪定：一者、深山絕人之處。",
    "T46n1915_001:0463b11_1": "二者、頭陀蘭若之處；離于聚落極近三四里，此則放牧聲絕，無諸憒鬧。",
    "T46n1915_001:0463b13_2": "三者、遠白衣住處，清淨伽藍中。",
    "T46n1915_001:0463b14_3": "皆名閑居靜處。",
    "T46n1915_001:0463b14_4": "第四、息諸緣務。",
    "T46n1915_001:0463b14_5": "有四意：一、息治生緣務，不作有為事業。",
    "T46n1915_001:0463b15_6": "二、息人間緣務，不追尋俗人朋友親戚知識，斷絕人事往還。",
    "T46n1915_001:0463b17_7": "三、息工巧技術緣務，不作世間工匠技術、醫方禁呪卜相書數算計等事。",
    "T46n1915_001:0463b18_8": "四、息學問緣務，讀誦聽學等悉皆棄捨。",
    "T46n1915_001:0463b19_9": "此為息諸緣務。",
    "T46n1915_001:0463b20_0": "所以者何？",
    "T46n1915_001:0463b20_1": "若多緣務，則行道事癈，心亂難攝。",
    "T46n1915_001:0463b21_0": "第五、近善知識。",
    "T46n1915_001:0463b21_1": "善知識有三：一、外護善知識，經營供養，善能將護行人，不相惱亂。",
    "T46n1915_001:0463b22_2": "二者、同行善知識，共修一道，互相勸發，不相擾亂。",
    "T46n1915_001:0463b23_3": "三者、教授善知識，以內外方便禪定法門，示教利喜。",
    "T46n1915_001:0463b25_4": "略明五種緣務竟。",
    "T46n1915_001:0463b26_0": "訶欲第二",
    "T46n1915_001:0463b27_0": "所言訶欲者，謂五欲也。",
    "T46n1915_001:0463b27_1": "凡欲坐禪，修習止觀，必須訶責。",
    "T46n1915_001:0463b28_2": "五欲者：是世間色、聲、香、味、觸；常能誑惑一切凡夫，令生愛著。",
    "T46n1915_001:0463b29_3": "若能深知過罪，即不親近，是名訶欲。",
    "T46n1915_001:0463c01_4": "一、訶色欲者，所謂：男女形貌端嚴，修目長眉，朱唇素齒；及世間寶物，青黃赤白，紅紫縹綠，種種妙色；能令愚人見則生愛，作諸惡業。",
    "T46n1915_001:0463c04_5": "如頻婆娑羅王，以色欲故，身入敵國，在婬女阿梵波羅房中；優填王以色染故，截五百仙人手足；如此等種種過罪。",
    "T46n1915_001:0463c06_6": "二、訶聲欲者，所謂：箜篌箏笛、絲竹金石音樂之聲；及男女歌詠讚誦等聲；能令凡夫聞即染著，起諸惡業。",
    "T46n1915_001:0463c09_7": "如五百仙人雪山住，聞甄陀羅女歌聲，即失禪定，心醉狂亂。",
    "T46n1915_001:0463c10_8": "如是等種種因緣，知聲過罪。",
    "T46n1915_001:0463c11_9": "三、訶香欲者，所謂：男女身香，世間飲食馨香，及一切薰香等；愚人不了香相，聞即愛著，開結使門。",
    "T46n1915_001:0463c13_10": "如一比丘在蓮華池邊，聞華香氣，心生愛樂，池神即大訶責：「何故偷我香氣？」",
    "T46n1915_001:0463c15_11": "以著香故，令諸結使臥者皆起。",
    "T46n1915_001:0463c15_12": "如是等種種因緣，知香過罪。",
    "T46n1915_001:0463c16_13": "四、訶味欲者，所謂：苦、酸、甘、辛、鹹、淡等種種飲食肴膳美味，能令凡夫心生染著，起不善業。",
    "T46n1915_001:0463c18_14": "如一沙彌染著酪味，命終之後，生在酪中，受其蟲身。",
    "T46n1915_001:0463c19_15": "如是等種種因緣，知味過罪。",
    "T46n1915_001:0463c20_16": "五、訶觸欲者，男女身分柔軟細滑；寒時體溫，熱時體涼，及諸好觸。",
    "T46n1915_001:0463c21_17": "愚人無智，為之沈沒，起障道業。",
    "T46n1915_001:0463c22_18": "如一角仙因觸欲故，遂失神通，為婬女騎頸。",
    "T46n1915_001:0463c23_19": "如是等種種因緣，知觸過罪。",
    "T46n1915_001:0463c24_20": "如上訶欲之法，出《摩訶衍論》中說。",
    "T46n1915_001:0463c24_21": "復云：「哀哉眾生！",
    "T46n1915_001:0463c25_22": "常為五欲所惱，而猶求之不已。」",
    "T46n1915_001:0463c26_0": "此五欲者，得之轉劇，如火益薪，其焰轉熾。",
    "T46n1915_001:0463c26_1": "五欲無樂，如狗嚙枯骨。",
    "T46n1915_001:0463c27_2": "五欲增諍，如鳥競肉。",
    "T46n1915_001:0463c27_3": "五欲燒人，如逆風執炬。",
    "T46n1915_001:0463c28_4": "五欲害人，如踐毒蛇。",
    "T46n1915_001:0463c28_5": "五欲無實，如夢所得。",
    "T46n1915_001:0463c29_6": "五欲不久，假借須臾，如擊石火。",
    "T46n1915_001:0464a01_7": "智者思之，亦如怨賊。",
    "T46n1915_001:0464a01_8": "世人愚惑，貪著五欲，至死不捨，後受無量苦惱。",
    "T46n1915_001:0464a02_9": "此五欲法，與畜生同有；一切眾生，常為五欲所使，名欲奴僕；坐此弊欲，沈墮三塗。",
    "T46n1915_001:0464a04_10": "我今修禪，復為障蔽，此為大賊，急當遠之。",
    "T46n1915_001:0464a05_11": "如禪經偈中說：「生死不斷絕，　　貪欲嗜味故。",
    "T46n1915_001:0464a07_0": "　養冤入丘塚，　　虛受諸辛苦。",
    "T46n1915_001:0464a08_0": "　身臭如死屍，　　九孔流不淨。",
    "T46n1915_001:0464a09_0": "　如廁蟲樂糞，　　愚人身無異。",
    "T46n1915_001:0464a10_0": "　智者應觀身，　　不貪染世樂；　無累無所欲，　　是名真涅槃。",
    "T46n1915_001:0464a12_0": "　如諸佛所說，　　一心一意行，　數息在禪定，　　是名行頭陀。」",
    "T46n1915_001:0464a14_0": "棄蓋第三",
    "T46n1915_001:0464a15_0": "所言棄蓋者，謂五蓋也。",
    "T46n1915_001:0464a15_1": "一、棄貪欲蓋。",
    "T46n1915_001:0464a15_2": "前說外五塵中生欲，今約內意根中生欲。",
    "T46n1915_001:0464a16_3": "謂：行者端坐修禪，心生欲覺，念念相續，覆蓋善心，令不生長。",
    "T46n1915_001:0464a18_4": "覺已應棄。",
    "T46n1915_001:0464a18_5": "所以者何？",
    "T46n1915_001:0464a18_6": "如術婆伽，欲心內發，尚能燒身；況復心生欲火，而不燒諸善法？",
    "T46n1915_001:0464a20_0": "貪欲之人，去道甚遠。",
    "T46n1915_001:0464a20_1": "所以者何？",
    "T46n1915_001:0464a20_2": "欲為種種惱亂住處。",
    "T46n1915_001:0464a21_3": "若心著欲，無由近道。",
    "T46n1915_001:0464a21_4": "如除蓋偈說：「入道慚愧人，　　持鉢福眾生，　云何縱塵欲？",
    "T46n1915_001:0464a23_5": "　　沈沒於五情。",
    "T46n1915_001:0464a24_0": "　已捨五欲樂，　　棄之而不顧，　如何還欲得？",
    "T46n1915_001:0464a25_1": "　　如愚自食吐。",
    "T46n1915_001:0464a26_0": "　諸欲求時苦，　　得時多怖畏，　失時懷熱惱，　　一切無樂處。",
    "T46n1915_001:0464a28_0": "　諸欲患如是，　　以何能捨之？",
    "T46n1915_001:0464a29_0": "　得深禪定樂，　　即不為所欺。」",
    "T46n1915_001:0464b01_0": "二、棄瞋恚蓋。",
    "T46n1915_001:0464b01_1": "瞋是失佛法之根本，墜惡道之因緣，法樂之冤家，善心之大賊，種種惡口之府藏。",
    "T46n1915_001:0464b03_2": "是故行者於坐禪時，思惟此人現在惱我，及惱我親，讚歎我冤；思惟過去未來亦如是，是為九惱。",
    "T46n1915_001:0464b05_3": "故生瞋恨，瞋恨故生怨；以怨心生故，便起心惱彼。",
    "T46n1915_001:0464b06_4": "如是瞋覺覆心，故名為蓋。",
    "T46n1915_001:0464b07_0": "當急棄之，無令增長。",
    "T46n1915_001:0464b07_1": "如釋提婆那以偈問佛：「何物殺安樂？",
    "T46n1915_001:0464b08_2": "　　何物殺無憂？",
    "T46n1915_001:0464b09_0": "　何物毒之根？",
    "T46n1915_001:0464b09_1": "　　吞滅一切善。」",
    "T46n1915_001:0464b10_0": "佛以偈答言：「殺瞋則安樂，　　殺瞋則無憂，　瞋為毒之根，　　瞋滅一切善。」",
    "T46n1915_001:0464b13_0": "如是知已，當修慈忍以滅除之，令心清淨。",
    "T46n1915_001:0464b13_1": "三、棄睡眠蓋。",
    "T46n1915_001:0464b14_2": "內心昏闇名為睡；五情闇蔽，放恣支節，委臥睡熟為眠。",
    "T46n1915_001:0464b15_3": "以是因緣，名為睡眠蓋。",
    "T46n1915_001:0464b16_0": "能破今世後世實樂法心，及後世生天及涅槃樂。",
    "T46n1915_001:0464b17_1": "如是惡法，最為不善。",
    "T46n1915_001:0464b17_2": "何以故？",
    "T46n1915_001:0464b17_3": "諸餘蓋情，覺故可除；睡眠如死，無所覺識；以不覺故，難可除滅。",
    "T46n1915_001:0464b19_4": "如佛諸菩薩訶睡眠弟子偈曰：「汝起勿抱臭屍臥，　　種種不淨假名人，　如得重病箭入體。",
    "T46n1915_001:0464b21_5": "　　諸苦痛集安可眠？",
    "T46n1915_001:0464b22_0": "　如人被縛將去殺，　　災害垂至安可眠？",
    "T46n1915_001:0464b23_0": "　結賊不滅害未除，　　如共毒蛇同室居，　亦如臨陣兩刃間。",
    "T46n1915_001:0464b24_1": "　　爾時云何安可眠？",
    "T46n1915_001:0464b25_0": "　眠為大闇無所見，　　日日欺誑奪人明；　以眠覆心無所見，　　如是大失安可眠？」",
    "T46n1915_001:0464b27_0": "如是等種種因緣，訶睡眠蓋。",
    "T46n1915_001:0464b27_1": "警覺無常，減損睡眠，令無昏覆。",
    "T46n1915_001:0464b28_2": "若昏睡心重，當用禪鎮杖却之。",
    "T46n1915_001:0464b29_3": "四、棄掉悔蓋。",
    "T46n1915_001:0464b29_4": "掉有三種：一者、身掉：身好遊走，諸雜戲謔，坐不暫安。",
    "T46n1915_001:0464c01_5": "二者、口掉：好喜吟咏，競諍是非，無益戲論，世間語言等。",
    "T46n1915_001:0464c02_6": "三者、心掉：心情放逸，縱意攀緣，思惟文藝，世間才技，諸惡覺觀等，名為心掉。",
    "T46n1915_001:0464c04_7": "掉之為法，破出家人心。",
    "T46n1915_001:0464c05_0": "如人攝心，猶不能定，何況掉散？",
    "T46n1915_001:0464c05_1": "掉散之人，如無鉤醉象，穴鼻駱駝，不可禁制。",
    "T46n1915_001:0464c06_2": "如偈說：「汝已剃頭著染衣，　　執持瓦鉢行乞食，　云何樂著戲掉法？",
    "T46n1915_001:0464c08_3": "　　放逸縱情失法利！」",
    "T46n1915_001:0464c09_0": "既失法利，又失世樂；覺其過已，當急棄之。",
    "T46n1915_001:0464c09_1": "悔者，悔能成蓋。",
    "T46n1915_001:0464c10_2": "若掉無悔，則不成蓋。",
    "T46n1915_001:0464c10_3": "何以故？",
    "T46n1915_001:0464c10_4": "掉時未在緣中故。",
    "T46n1915_001:0464c11_5": "後欲入定時，方悔前所作，憂惱覆心，故名為蓋。",
    "T46n1915_001:0464c12_6": "但悔有二種：一者、因掉後生悔，如前所說。",
    "T46n1915_001:0464c13_7": "二者、如作大重罪人，常懷怖畏，悔箭入心，堅不可拔。",
    "T46n1915_001:0464c14_8": "如偈說：「不應作而作，　　應作而不作，　悔惱火所燒，　　後世墮惡道。",
    "T46n1915_001:0464c17_0": "　若人罪能悔，　　悔已莫復憂，　如是心安樂，　　不應常念著。",
    "T46n1915_001:0464c19_0": "　若有二種悔，　　若應作不作，　不應作而作，　　是則愚人相。",
    "T46n1915_001:0464c21_0": "　不以心悔故，　　不作而能作，　諸惡事已作，　　不能令不作。」",
    "T46n1915_001:0464c23_0": "五、棄疑蓋者，以疑覆心故，於諸法中不得信心。",
    "T46n1915_001:0464c24_1": "信心無故，於佛法中空無所獲。",
    "T46n1915_001:0464c24_2": "譬如有人入於寶山，若無有手，無所能取。",
    "T46n1915_001:0464c25_3": "然則疑過甚多，未必障定，今正障定。",
    "T46n1915_001:0464c26_4": "疑者，有三種：一者、疑自。",
    "T46n1915_001:0464c27_5": "而作是念：「我諸根闇鈍，罪垢深重，非其人乎？」",
    "T46n1915_001:0464c28_6": "自作此疑，定法終不得發。",
    "T46n1915_001:0464c28_7": "若欲修定，勿當自輕，以宿世善根難測故。",
    "T46n1915_001:0464c29_8": "二者、疑師。",
    "T46n1915_001:0464c29_9": "「彼人威儀相貌如是，自尚無道，何能教我？」",
    "T46n1915_001:0465a01_10": "作是疑慢，即為障定。",
    "T46n1915_001:0465a02_11": "欲除之法，如《摩訶衍論》中說：「如臭皮囊中金，以貪金故，不可棄其臭囊。」",
    "T46n1915_001:0465a03_12": "行者亦爾，師雖不清淨，亦應生佛想。",
    "T46n1915_001:0465a04_13": "三、疑法。",
    "T46n1915_001:0465a04_14": "世人多執本心，於所受法不能即信、敬心受行。",
    "T46n1915_001:0465a05_15": "若心生猶豫，即法不染心。",
    "T46n1915_001:0465a06_16": "何以故？",
    "T46n1915_001:0465a06_17": "疑障之義，如偈中說：「如人在岐路，　　疑惑無所趣，　諸法實相中，　　疑亦復如是。",
    "T46n1915_001:0465a10_0": "　疑故不勤求，　　諸法之實相。",
    "T46n1915_001:0465a11_0": "　見疑從癡生，　　惡中之惡者。",
    "T46n1915_001:0465a12_0": "　善不善法中，　　生死及涅槃，　定實真有法，　　於中莫生疑。",
    "T46n1915_001:0465a14_0": "　汝若懷疑惑，　　死王獄吏縛，　如師子搏鹿，　　不能得解脫。",
    "T46n1915_001:0465a16_0": "　在世雖有疑，　　當隨喜善法，　譬如觀岐道，　　利好者應逐。」",
    "T46n1915_001:0465a18_0": "佛法之中，信為能入，若無信者，雖在佛法，終無所獲。",
    "T46n1915_001:0465a19_1": "如是種種因緣，覺知疑過，當急棄之。",
    "T46n1915_001:0465a20_0": "問曰：「不善法廣，塵數無量，何故但棄五法？」",
    "T46n1915_001:0465a20_1": "答曰：「此五蓋中，即具有三毒等分，四法為根本，亦得攝八萬四千諸塵勞門。",
    "T46n1915_001:0465a22_2": "一、貪欲蓋，即貪毒。",
    "T46n1915_001:0465a23_3": "二、瞋恚蓋，即瞋毒。",
    "T46n1915_001:0465a23_4": "三、睡眠及疑，此二法是癡毒。",
    "T46n1915_001:0465a24_5": "四、掉悔，即是等分攝。",
    "T46n1915_001:0465a24_6": "合為四分煩惱：一中有二萬一千，四中合為八萬四千。",
    "T46n1915_001:0465a25_7": "是故，除此五蓋，即是除一切不善之法。",
    "T46n1915_001:0465a26_8": "行者如是等種種因緣，棄於五蓋。",
    "T46n1915_001:0465a27_9": "譬如負債得脫，重病得差；如饑餓之人，得至豐國；如於惡賊中，得自免濟，安隱無患。",
    "T46n1915_001:0465a29_10": "行者亦如是，除此五蓋，其心安隱，清涼快樂。",
    "T46n1915_001:0465b01_11": "如日月以五事覆翳：煙、塵、雲、霧、羅睺阿修羅手障，則不能明照。",
    "T46n1915_001:0465b02_12": "人心五蓋，亦復如是。」",
    "T46n1915_001:0465b04_0": "調和第四",
    "T46n1915_001:0465b05_0": "夫行者初學坐禪，欲修十方三世佛法者，應當先發大誓願，度脫一切眾生，願求無上佛道。",
    "T46n1915_001:0465b07_1": "其心堅固，猶如金剛，精進勇猛，不惜身命。",
    "T46n1915_001:0465b08_0": "若成就一切佛法，終不退轉。",
    "T46n1915_001:0465b08_1": "然後坐中正念思惟一切諸法真實之相，所謂善、不善、無記法，內外根塵妄識一切有漏煩惱法，三界有為生死因果法，皆因心有。",
    "T46n1915_001:0465b11_2": "故《十地經》云：「三界無別有，唯是一心作。",
    "T46n1915_001:0465b12_3": "若知心無性，則諸法不實。」",
    "T46n1915_001:0465b13_4": "心無染著，則一切生死業行止息。",
    "T46n1915_001:0465b13_5": "作是觀已，乃應如次起行修習也。",
    "T46n1915_001:0465b14_6": "云何名調和？",
    "T46n1915_001:0465b14_7": "今借近譬，以況斯法。",
    "T46n1915_001:0465b15_8": "如世間陶師，欲造眾器，先須善巧調泥，令使不彊不懦，然後可就輪繩。",
    "T46n1915_001:0465b16_9": "亦如彈琴，前應調絃，令寬急得所，方可入弄，出諸妙曲。",
    "T46n1915_001:0465b18_10": "行者修心，亦復如是。",
    "T46n1915_001:0465b18_11": "善調五事，必使和適，則三昧易生。",
    "T46n1915_001:0465b19_12": "有所不調，多諸妨難，善根難發。",
    "T46n1915_001:0465b20_13": "一、調食者，夫食之為法，本欲資身進道；食若過飽，則氣急身滿，百脈不通，令心閉塞，坐念不安；若食過少，則身羸心懸，意慮不固。",
    "T46n1915_001:0465b23_0": "此二皆非得定之道。",
    "T46n1915_001:0465b23_1": "若食穢觸之物，令人心識昏迷；若食不宜之物，則動宿病，使四大違反。",
    "T46n1915_001:0465b25_2": "此為修定之初，須深慎之也。",
    "T46n1915_001:0465b25_3": "故經云：「身安則道隆，飲食知節量；常樂在空閑，心靜樂精進；是名諸佛教。」",
    "T46n1915_001:0465b27_4": "二、調睡眠者：夫眠是無明惑覆，不可縱之。",
    "T46n1915_001:0465b28_5": "若其眠寐過多，非唯廢修聖法，亦復喪失功夫，而能令心闇昧，善根沈沒。",
    "T46n1915_001:0465b29_6": "當覺悟無常，調伏睡眠，令神氣清白，念心明淨，如是乃可棲心聖境，三昧現前。",
    "T46n1915_001:0465c02_7": "故經云：「初夜後夜，亦勿有廢。",
    "T46n1915_001:0465c03_8": "無以睡眠因緣，令一生空過，無所得也。",
    "T46n1915_001:0465c04_9": "當念無常之火，燒諸世間，早求自度，勿睡眠也。」",
    "T46n1915_001:0465c05_10": "三、調身，四、調息，五、調心，此三應合用，不得別說；但有初中後方法不同，是則入住出相有異也。",
    "T46n1915_001:0465c07_11": "夫初欲入禪調身者，行人欲入三昧，調身之宜，若在定外，行住進止，動靜運為，悉須詳審。",
    "T46n1915_001:0465c09_12": "若所作麁獷，則氣息隨麁；以氣麁故，則心散難錄；兼復坐時煩憒，心不恬怡。",
    "T46n1915_001:0465c11_13": "身雖在定外，亦須用意逆作方便，後入禪時，須善安身得所。",
    "T46n1915_001:0465c12_14": "初至繩床，即須先安坐處，每令安穩，久久無妨。",
    "T46n1915_001:0465c13_15": "次當正脚，若半跏坐，以左脚置右脚上，牽來近身，令左脚指與右髀齊，右脚指與左髀齊。",
    "T46n1915_001:0465c15_16": "若欲全跏，即正右脚置左脚上。",
    "T46n1915_001:0465c16_17": "次解寬衣帶周正，不令坐時脫落。",
    "T46n1915_001:0465c17_0": "次當安手，以左手掌置右手上，重累手相對，頓置左脚上，牽來近身，當心而安。",
    "T46n1915_001:0465c18_1": "次當正身，先當挺動其身，并諸支節，作七八反，如似按摩法，勿令手足差異。",
    "T46n1915_001:0465c20_2": "如是已，則端直，令脊骨勿曲勿聳。",
    "T46n1915_001:0465c21_3": "次正頭頸，令鼻與臍相對，不偏不斜，不低不昂，平面正住。",
    "T46n1915_001:0465c22_4": "次當口吐濁氣，吐氣之法，開口放氣，不可令麁急，以之綿綿，恣氣而出，想身分中百脈不通處，放息隨氣而出。",
    "T46n1915_001:0465c25_0": "閉口，鼻納清氣。",
    "T46n1915_001:0465c25_1": "如是至三。",
    "T46n1915_001:0465c25_2": "若身息調和，但一亦足。",
    "T46n1915_001:0465c26_3": "次當閉口，唇齒纔相拄著，舌向上齶。",
    "T46n1915_001:0465c26_4": "次當閉眼，纔令斷外光而已。",
    "T46n1915_001:0465c27_5": "當端身正坐，猶如奠石；無得身首四肢切爾搖動。",
    "T46n1915_001:0465c28_6": "是為初入禪定調身之法。",
    "T46n1915_001:0465c29_7": "舉要言之：不寬、不急、是身調相。",
    "T46n1915_001:0466a01_0": "四、初入禪調息法者，息有四種相：一、風，二、喘，三、氣，四、息。",
    "T46n1915_001:0466a02_1": "前三為不調相，後一為調相。",
    "T46n1915_001:0466a02_2": "云何為風相？",
    "T46n1915_001:0466a03_3": "坐時則鼻中息出入覺有聲，是風也。",
    "T46n1915_001:0466a04_0": "云何喘相？",
    "T46n1915_001:0466a04_1": "坐時息雖無聲，而出入結滯不通，是喘相也。",
    "T46n1915_001:0466a05_2": "云何氣相？",
    "T46n1915_001:0466a05_3": "坐時息雖無聲，亦不結滯，而出入不細，是氣相也。",
    "T46n1915_001:0466a06_4": "云何息相？",
    "T46n1915_001:0466a06_5": "不聲不結不麁，出入綿綿，若存若亡，資神安隱，情抱悅豫，此是息相也。",
    "T46n1915_001:0466a08_6": "守風則散，守喘則結，守氣則勞，守息即定。",
    "T46n1915_001:0466a09_7": "坐時有風、喘、氣三相，是名不調；而用心者，復為心患，心亦難定。",
    "T46n1915_001:0466a10_8": "若欲調之，當依三法：一者、下著安心，二者、寬放身體，三者、想氣遍毛孔出入通同無障。",
    "T46n1915_001:0466a12_9": "若細其心，令息微微然。",
    "T46n1915_001:0466a13_10": "息調則眾患不生，其心易定。",
    "T46n1915_001:0466a13_11": "是名行者初入定時調息方法。",
    "T46n1915_001:0466a14_12": "舉要言之：不澁不滑，是調息相也。",
    "T46n1915_001:0466a15_13": "五、初入定時調心者，有三義：一、入，二、住，三、出。",
    "T46n1915_001:0466a16_14": "初入有二義：一者、調伏亂想，不令越逸；二者、當令沈浮寬急得所。",
    "T46n1915_001:0466a17_15": "何等為沈相？",
    "T46n1915_001:0466a18_16": "若坐時心中昏暗，無所記錄，頭好低垂，是為沈相。",
    "T46n1915_001:0466a19_17": "爾時當繫念鼻端，令心住在緣中，無分散意，此可治沈。",
    "T46n1915_001:0466a20_18": "何等為浮相？",
    "T46n1915_001:0466a20_19": "若坐時心好飄動，身亦不安，念外異緣，此是浮相。",
    "T46n1915_001:0466a21_20": "爾時宜安心向下，繫緣臍中，制諸亂念；心即定住，則心易安靜。",
    "T46n1915_001:0466a23_21": "舉要言之：不沈不浮，是心調相。",
    "T46n1915_001:0466a24_0": "其定心亦有寬急之相：定心急病相者，由坐中攝心用念，因此入定，是故上向胸臆急痛；當寬放其心，想氣皆流下，患自差矣。",
    "T46n1915_001:0466a26_1": "若心寬病相者，覺心志散慢，身好逶迤；或口中涎流；或時闇晦。",
    "T46n1915_001:0466a28_2": "爾時應當歛身急念，令心住緣中；身體相持，以此為治。",
    "T46n1915_001:0466a29_3": "心有澁滑之相，推之可知。",
    "T46n1915_001:0466b01_4": "是為初入定調心方法。",
    "T46n1915_001:0466b01_5": "夫入定本是從麁入細，是以身既為麁，息居其中，心最為細靜。",
    "T46n1915_001:0466b03_6": "調麁就細，令心安靜，此則入定初方便也。",
    "T46n1915_001:0466b04_0": "是名初入定時調二事也。",
    "T46n1915_001:0466b04_1": "二、住坐中調三事者，行人當於一坐之時，隨時長短，十二時、或經一時，或至二三時，攝念用心，是中應須善識身息心三事調不調相。",
    "T46n1915_001:0466b07_2": "若坐時向雖調身竟，其身或寬或急，或偏或曲，或低或昂，身不端直，覺已隨正，令其安隱；中無寬急，平直正住。",
    "T46n1915_001:0466b10_3": "復次，一坐之中，身雖調和，而氣不調和。",
    "T46n1915_001:0466b10_4": "不調和相者，如上所說，或風、或喘、或復氣急，身中脹滿，當用前法隨而治之，每令息道綿綿，如有如無。",
    "T46n1915_001:0466b13_5": "次一坐中，身息雖調，而心或浮沈寬急不定。",
    "T46n1915_001:0466b14_6": "爾時若覺，當用前法，調令中適。",
    "T46n1915_001:0466b14_7": "此三事，的無前後，隨不調者而調適之，令一坐之中，身息及心三事調適，無相乖越，和融不二。",
    "T46n1915_001:0466b17_8": "此則能除宿患，妨障不生，定道可剋。",
    "T46n1915_001:0466b17_9": "三、出時調三事者，行人若坐禪將竟，欲出定時，應前放心異緣，開口放氣，想從百脈隨意而散，然後微微動身。",
    "T46n1915_001:0466b20_10": "次動肩、膊及手、頭、頸。",
    "T46n1915_001:0466b20_11": "次動二足，悉令柔軟。",
    "T46n1915_001:0466b21_12": "次以手遍摩諸毛孔。",
    "T46n1915_001:0466b21_13": "次摩手令煖，以揜兩眼，然後開之。",
    "T46n1915_001:0466b22_14": "待身熱稍歇，方可隨意出入。",
    "T46n1915_001:0466b23_15": "若不爾者，坐或得住心，出既頓促，則細法未散，住在身中，令人頭痛，百骨節彊，猶如風勞。",
    "T46n1915_001:0466b25_16": "於後坐中，煩躁不安。",
    "T46n1915_001:0466b25_17": "是故心欲出定，每須在意。",
    "T46n1915_001:0466b26_18": "此為出定調身、息、心方法，以從細出麁故。",
    "T46n1915_001:0466b27_19": "是名善入、住、出。",
    "T46n1915_001:0466b27_20": "如偈說：「進止有次第，　　麁細不相違；　譬如善調馬，　　欲住而欲去。」",
    "T46n1915_001:0466c01_0": "《法華經》云：「此大眾諸菩薩等，已於無量千萬億劫，為佛道故，勤行精進，善入住出無量百千萬億三昧，得大神通。",
    "T46n1915_001:0466c03_1": "久修梵行，善能次第習諸善法。」",
    "T46n1915_001:0466c05_0": "方便行第五",
    "T46n1915_001:0466c06_0": "夫修止觀，須具方便法門，有其五法：一者、欲。",
    "T46n1915_001:0466c07_1": "欲離世間一切妄想顛倒，欲得一切諸禪智慧法門故。",
    "T46n1915_001:0466c08_2": "亦名為志，亦名為願，亦名為好，亦名為樂。",
    "T46n1915_001:0466c09_3": "是人志願好樂一切諸深法門故，故名為欲。",
    "T46n1915_001:0466c10_4": "如佛言曰：「一切善法，欲為其本。」",
    "T46n1915_001:0466c10_5": "二者、精進。",
    "T46n1915_001:0466c11_6": "堅持禁戒，棄於五蓋，初夜後夜專精不廢；譬如鑽火未熱，終不休息，是名精進善道法。",
    "T46n1915_001:0466c13_7": "三者、念。",
    "T46n1915_001:0466c13_8": "念世間為欺誑可賤，念禪定為尊重可貴。",
    "T46n1915_001:0466c14_9": "若得禪定，即能具足發諸無漏智，一切神通道力，成等正覺，廣度眾生，是為可貴，故名為念。",
    "T46n1915_001:0466c16_10": "四者、巧慧。",
    "T46n1915_001:0466c16_11": "籌量世間樂、禪定智慧樂，得失輕重。",
    "T46n1915_001:0466c17_12": "所以者何？",
    "T46n1915_001:0466c17_13": "世間之樂，樂少苦多，虛誑不實，是失、是輕。",
    "T46n1915_001:0466c18_14": "禪定智慧之樂，無漏、無為，寂然閑曠，永離生死，與苦長別，是得、是重。",
    "T46n1915_001:0466c20_15": "如是分別，故名巧慧。",
    "T46n1915_001:0466c20_16": "五者、一心分明。",
    "T46n1915_001:0466c20_17": "明見世間可患可惡，善識定慧功德可尊可貴。",
    "T46n1915_001:0466c22_0": "爾時應當一心決定修行止觀，心如金剛，天魔外道不能沮壞。",
    "T46n1915_001:0466c23_1": "設使空無所獲，終不回易，是名一心。",
    "T46n1915_001:0466c24_2": "譬如人行，先須知道通塞之相，然後決定一心涉路而進，故說巧慧一心。",
    "T46n1915_001:0466c25_3": "經云：「非智不禪，非禪不智。」",
    "T46n1915_001:0466c26_4": "義在此也。",
    "T46n1915_001:0466c27_0": "正修行第六",
    "T46n1915_001:0466c28_0": "修止觀者，有二種：一者、於坐中修，二者、歷緣對境修。",
    "T46n1915_001:0466c29_1": "一、於坐中修止觀者，於四威儀中，亦乃皆得；然學道者坐為勝，故先約坐以明止觀。",
    "T46n1915_001:0467a02_2": "略出五意不同：一、對治初心麁亂修止觀，所謂：行者初坐禪時，心麁亂故，應當修止以除破之。",
    "T46n1915_001:0467a04_3": "止若不破，即應修觀。",
    "T46n1915_001:0467a04_4": "故云對破初心麁亂修止觀。",
    "T46n1915_001:0467a05_5": "今明修止觀有二意：一者、修止，自有三種：一者、繫緣守境止，所謂繫心鼻端臍間等處，令心不散故。",
    "T46n1915_001:0467a07_6": "經云：「繫心不放逸。",
    "T46n1915_001:0467a08_0": "亦如猿著鎖。」",
    "T46n1915_001:0467a08_1": "二者、制心止，所謂隨心所起即便制之，不令馳散。",
    "T46n1915_001:0467a09_2": "故經云：「此五根者，心為其主；是故汝等，當好制心。」",
    "T46n1915_001:0467a10_3": "此二種皆是事相，不須分別。",
    "T46n1915_001:0467a11_4": "三者、體真止，所謂隨心所念一切諸法，悉知從因緣生，無有自性，則心不取。",
    "T46n1915_001:0467a12_5": "若心不取，則妄念心息，故名為止。",
    "T46n1915_001:0467a13_6": "如經中說云：「一切諸法中，　　因緣空無主。",
    "T46n1915_001:0467a15_0": "　息心達本源，　　故號為沙門。」",
    "T46n1915_001:0467a16_0": "行者於初坐禪時，隨心所念一切諸法，念念不住，雖用如上體真止，而妄念不息，當反觀所起之心，過去已滅，現在不住，未來未至，三際窮之，了不可得。",
    "T46n1915_001:0467a19_1": "不可得法，則無有心。",
    "T46n1915_001:0467a19_2": "若無有心，則一切法皆無。",
    "T46n1915_001:0467a20_3": "行者雖觀心不住，皆無所有，而非無剎那任運覺知念起。",
    "T46n1915_001:0467a21_4": "又，觀此心念，以內有六根、外有六塵，根塵相對，故有識生；根塵未對，識本無生。",
    "T46n1915_001:0467a23_5": "觀生如是，觀滅亦然，生滅名字，但是假立。",
    "T46n1915_001:0467a24_6": "生滅心滅，寂滅現前，了無所得，是所謂涅槃空寂之理；其心自止。",
    "T46n1915_001:0467a25_7": "《起信論》云：「若心馳散，即當攝來住於正念。",
    "T46n1915_001:0467a26_8": "是正念者，當知唯心，無外境界。",
    "T46n1915_001:0467a27_9": "即復此心亦無自相，念念不可得。」",
    "T46n1915_001:0467a28_10": "謂初心修學，未便得住；抑之令住，往往發狂。",
    "T46n1915_001:0467a29_11": "如學射法，久習方中矣。",
    "T46n1915_001:0467a29_12": "二者、修觀，有二種：一者、對治觀：如不淨觀對治貪欲，慈心觀對治瞋恚，界分別觀對治著我，數息觀對治多尋思等，此不分別也。",
    "T46n1915_001:0467b03_13": "二者、正觀：觀諸法無相，並是因緣所生；因緣無性，即是實相。",
    "T46n1915_001:0467b05_14": "先了所觀之境一切皆空，能觀之心自然不起。",
    "T46n1915_001:0467b06_15": "前後之文，多談此理，請自詳之。",
    "T46n1915_001:0467b06_16": "如經偈中說：「諸法不牢固，　　常在於念中；　已解見空者，　　一切無想念。」",
    "T46n1915_001:0467b10_0": "二、對治心沈浮病修止觀。",
    "T46n1915_001:0467b10_1": "行者於坐禪時，其心闇塞，無記瞪瞢，或時多睡，爾時應當修觀照了。",
    "T46n1915_001:0467b12_2": "若於坐中其心浮動，輕躁不安，爾時應當修止止之。",
    "T46n1915_001:0467b13_3": "是則略說對治心沈浮病修止觀相。",
    "T46n1915_001:0467b14_4": "但須善識藥病相對用之，一一不得於對治有乖僻之失。",
    "T46n1915_001:0467b15_5": "三、隨便宜修止觀。",
    "T46n1915_001:0467b15_6": "行者於坐禪時，雖為對治心沈故，修於觀照，而心不明淨，亦無法利，爾時當試修止止之。",
    "T46n1915_001:0467b17_7": "若於止時，即覺身心安靜，當知宜止，即應用止安心。",
    "T46n1915_001:0467b19_0": "若於坐禪時，雖為對治心浮動故修止，而心不住，亦無法利，當試修觀。",
    "T46n1915_001:0467b20_1": "若於觀中，即覺心神明淨，寂然安隱，當知宜觀，即當用觀安心。",
    "T46n1915_001:0467b22_2": "是則略說隨便宜修止觀相。",
    "T46n1915_001:0467b22_3": "但須善約便宜修之，則心神安隱，煩惱患息，證諸法門也。",
    "T46n1915_001:0467b24_0": "四、對治定中細心修止觀。",
    "T46n1915_001:0467b24_1": "所謂行者先用止觀對破麁亂，亂心既息，即得入定。",
    "T46n1915_001:0467b25_2": "定心細故，覺身空寂，受於快樂，或利便心發，能以細心取於偏邪之理。",
    "T46n1915_001:0467b27_3": "若不知定心止息虛誑，必生貪著，若生貪著，執以為實；若知虛誑不實，即愛見二煩惱不起，是為修止。",
    "T46n1915_001:0467b29_4": "雖復修止，若心猶著愛見，結業不息，爾時應當修觀，觀於定中細心。",
    "T46n1915_001:0467c02_5": "若不見定中細心，即不執著定見。",
    "T46n1915_001:0467c02_6": "若不執著定見，則愛見煩惱業悉皆摧滅，是名修觀。",
    "T46n1915_001:0467c04_7": "此則略說對治定中細心修止觀相。",
    "T46n1915_001:0467c04_8": "分別止觀方法，並同於前，但以破定見微細之失為異也。",
    "T46n1915_001:0467c06_9": "五、為均齊定慧修止觀。",
    "T46n1915_001:0467c06_10": "行者於坐禪中，因修止故，或因修觀，而入禪定。",
    "T46n1915_001:0467c07_11": "雖得入定，而無觀慧，是為癡定，不能斷結。",
    "T46n1915_001:0467c08_12": "或觀慧微少，即不能發起真慧，斷諸結使，發諸法門。",
    "T46n1915_001:0467c09_13": "爾時應當修觀破析，則定慧均等，能斷結使，證諸法門。",
    "T46n1915_001:0467c11_14": "行者於坐禪時，因修觀故，而心豁然開悟，智慧分明，而定心微少，心則動散，如風中燈，照物不了，不能出離生死，爾時應當復修於止。",
    "T46n1915_001:0467c14_15": "以修止故，則得定心，如密室中燈，則能破暗，照物分明。",
    "T46n1915_001:0467c15_16": "是則略說均齊定慧二法修止觀也。",
    "T46n1915_001:0467c16_17": "行者若能如是於端身正坐之中，善用此五番修止觀意，取捨不失其宜，當知是人善修佛法；能善修故，必於一生不空過也。",
    "T46n1915_001:0467c19_18": "復次，第二、明歷緣對境修止觀者。",
    "T46n1915_001:0467c19_19": "端身常坐，乃為入道之勝要；而有累之身，必涉事緣。",
    "T46n1915_001:0467c21_0": "若隨緣對境而不修習止觀，是則修心有間絕，結業觸處而起，豈得疾與佛法相應？",
    "T46n1915_001:0467c22_1": "若於一切時中，常修定慧方便，當知是人必能通達一切佛法。",
    "T46n1915_001:0467c24_2": "云何名歷緣修止觀？",
    "T46n1915_001:0467c24_3": "所言緣者，謂六種緣：一、行，二、住，三、坐，四、臥，五、作作(下祖臥切)，六、言語。",
    "T46n1915_001:0467c26_4": "云何名對境修止觀？",
    "T46n1915_001:0467c26_5": "所言境者，謂六塵境：一、眼對色，二、耳對聲，三、鼻對香，四、舌對味，五、身對觸，六、意對法。",
    "T46n1915_001:0467c28_6": "行者約此十二事中修止觀故，名為歷緣對境修止觀也。",
    "T46n1915_001:0467c29_7": "一、行者。",
    "T46n1915_001:0468a01_0": "若於行時，應作是念：「我今為何等事欲行？",
    "T46n1915_001:0468a01_1": "為煩惱所使，及不善無記事行，即不應行。",
    "T46n1915_001:0468a02_2": "若非煩惱所使，為善利益如法事，即應行。」",
    "T46n1915_001:0468a03_3": "云何行中修止？",
    "T46n1915_001:0468a04_4": "若於行時，即知：因於行故，則有一切煩惱善惡等法，了知行心及行中一切法，皆不可得，則妄念心息，是名修止。",
    "T46n1915_001:0468a06_5": "云何行中修觀？",
    "T46n1915_001:0468a07_6": "應作是念：「由心動身，故有進趣，名之為行。",
    "T46n1915_001:0468a08_7": "因此行故，則有一切煩惱善惡等法。」",
    "T46n1915_001:0468a08_8": "即當反觀行心，不見相貌。",
    "T46n1915_001:0468a09_9": "當知行者及行中一切法，畢竟空寂，是名修觀。",
    "T46n1915_001:0468a10_10": "二、住者。",
    "T46n1915_001:0468a10_11": "若於住時，應作是念：「我今為何等事欲住？",
    "T46n1915_001:0468a11_12": "若為諸煩惱及不善無記事住，即不應住。",
    "T46n1915_001:0468a12_13": "若為善利益事，即應住。」",
    "T46n1915_001:0468a13_14": "云何住中修止？",
    "T46n1915_001:0468a13_15": "若於住時，即知：因於住故，則有一切煩惱善惡等法，了知住心及住中一切法，皆不可得，則妄念心息，是名修止。",
    "T46n1915_001:0468a16_0": "云何住中修觀？",
    "T46n1915_001:0468a16_1": "應作是念：「由心駐身，故名為住。",
    "T46n1915_001:0468a17_2": "因此住故，則有一切煩惱善惡等法。」",
    "T46n1915_001:0468a17_3": "則當反觀住心，不見相貌。",
    "T46n1915_001:0468a18_4": "當知住者及住中一切法，畢竟空寂，是名修觀。",
    "T46n1915_001:0468a19_5": "三、坐者。",
    "T46n1915_001:0468a19_6": "若於坐時，應作是念：「我今為何等事欲坐？",
    "T46n1915_001:0468a20_7": "若為諸煩惱及不善無記事等，即不應坐。",
    "T46n1915_001:0468a21_8": "為善利益事，則應坐。」",
    "T46n1915_001:0468a22_9": "云何坐中修止？",
    "T46n1915_001:0468a22_10": "若於坐時，則當了知因於坐故，則有一切煩惱善惡等法，而無一法可得，則妄念不生，是名修止。",
    "T46n1915_001:0468a24_11": "云何坐中修觀？",
    "T46n1915_001:0468a25_0": "應作是念：「由心所念，壘脚安身，因此則有一切善惡等法，故名為坐。」",
    "T46n1915_001:0468a26_1": "反觀坐心，不見相貌。",
    "T46n1915_001:0468a27_0": "當知坐者及坐中一切法，畢竟空寂，是名修觀。",
    "T46n1915_001:0468a28_1": "四、臥者。",
    "T46n1915_001:0468a28_2": "於臥時，應作是念：「我今為何等事欲臥？",
    "T46n1915_001:0468a29_3": "若為不善放逸等事，則不應臥，若為調和四大故臥，則應如師子王臥。」",
    "T46n1915_001:0468b01_4": "云何臥中修止？",
    "T46n1915_001:0468b02_5": "若於寢息，則當了知：因於臥故，則有一切善惡等法，而無一法可得；則妄念不起，是名修止。",
    "T46n1915_001:0468b04_6": "云何臥中修觀？",
    "T46n1915_001:0468b04_7": "應作是念：「由於勞乏，即便昏闇，放縱六情，因此則有一切煩惱善惡等法。」",
    "T46n1915_001:0468b06_8": "即當反觀臥心，不見相貌。",
    "T46n1915_001:0468b06_9": "當知臥者及臥中一切法，畢竟空寂，是名修觀。",
    "T46n1915_001:0468b07_10": "五、作者。",
    "T46n1915_001:0468b07_11": "若作時，應作是念：「我今為何等事，欲如此作？",
    "T46n1915_001:0468b08_12": "若為不善無記等事，即不應作。",
    "T46n1915_001:0468b09_13": "若為善利益事，即應作。」",
    "T46n1915_001:0468b10_14": "云何名作中修止？",
    "T46n1915_001:0468b10_15": "若於作時，即當了知：因於作故，則有一切善惡等法，而無一法可得，則妄念不起，是名修止。",
    "T46n1915_001:0468b12_16": "云何名作時修觀？",
    "T46n1915_001:0468b13_17": "應作是念：「由心運於身手，造作諸事，因此則有一切善惡等法，故名為作。」",
    "T46n1915_001:0468b14_18": "反觀作心，不見相貌。",
    "T46n1915_001:0468b15_19": "當知作者及作中一切法，畢竟空寂，是名修觀。",
    "T46n1915_001:0468b16_20": "六、語者。",
    "T46n1915_001:0468b16_21": "若於語時，應作是念：「我今為何等事欲語？",
    "T46n1915_001:0468b17_22": "若隨諸煩惱，為論說不善無記等事而語，即不應語。",
    "T46n1915_001:0468b18_23": "若為善利益事，即應語。」",
    "T46n1915_001:0468b19_24": "云何名語中修止？",
    "T46n1915_001:0468b19_25": "若於語時，即知因此語故，則有一切煩惱善惡等法，了知語心及語中一切煩惱善不善法，皆不可得，則妄念心息，是名修止。",
    "T46n1915_001:0468b22_26": "云何語中修觀？",
    "T46n1915_001:0468b22_27": "應作是念：「由心覺觀，鼓動氣息，衝於咽喉、唇、舌、齒齶，故出音聲語言。",
    "T46n1915_001:0468b24_28": "因此語故，則有一切善惡等法，故名為語。」",
    "T46n1915_001:0468b25_29": "反觀語心，不見相貌。",
    "T46n1915_001:0468b25_30": "當知語者及語中一切法，畢竟空寂，是名修觀。",
    "T46n1915_001:0468b26_31": "如上六義修習止觀，隨時相應用之；一一皆有前五番修止觀意，如上所說。",
    "T46n1915_001:0468b28_32": "次，六根門中修止觀者：一、眼見色時修止者。",
    "T46n1915_001:0468b29_33": "隨見色時，如水中月，無有定實。",
    "T46n1915_001:0468c01_34": "若見順情之色，不起貪愛；若見違情之色，不起瞋惱；若見非違非順之色，不起無明及諸亂想，是名修止。",
    "T46n1915_001:0468c03_35": "云何名眼見色時修觀？",
    "T46n1915_001:0468c04_0": "應作是念：「隨有所見，即相空寂。",
    "T46n1915_001:0468c04_1": "所以者何？",
    "T46n1915_001:0468c04_2": "於彼根塵空明之中，各無所見，亦無分別，和合因緣，出生眼識，次生意識，即能分別種種諸色。",
    "T46n1915_001:0468c07_3": "因此則有一切煩惱善惡等法。」",
    "T46n1915_001:0468c07_4": "即當反觀念色之心，不見相貌。",
    "T46n1915_001:0468c08_5": "當知見者及一切法，畢竟空寂，是名修觀。",
    "T46n1915_001:0468c09_6": "二、耳聞聲時修止者。",
    "T46n1915_001:0468c09_7": "隨所聞聲，即知聲如響相。",
    "T46n1915_001:0468c10_8": "若聞順情之聲，不起愛心；違情之聲，不起瞋心；非違非順之聲，不起分別心；是名修止。",
    "T46n1915_001:0468c12_9": "云何聞聲中修觀？",
    "T46n1915_001:0468c12_10": "應作是念：「隨所聞聲，空無所有，但從根塵和合，生於耳識；次意識生，強起分別。",
    "T46n1915_001:0468c14_11": "因此即有一切煩惱善惡等法，故名聞聲。」",
    "T46n1915_001:0468c15_12": "反觀聞聲之心，不見相貌。",
    "T46n1915_001:0468c16_13": "當知聞者及一切法，畢竟空寂，是名為觀。",
    "T46n1915_001:0468c17_14": "三、鼻嗅香時修止者。",
    "T46n1915_001:0468c17_15": "隨所聞香，即知如焰不實，若聞順情之香，不起著心；違情之臭，不起瞋心；非違非順之香，不生亂念，是名修止。",
    "T46n1915_001:0468c20_0": "云何名聞香中修觀？",
    "T46n1915_001:0468c20_1": "應作是念：「我今聞香，虛誑無實。",
    "T46n1915_001:0468c21_2": "所以者何？",
    "T46n1915_001:0468c21_3": "根塵合故，而生鼻識；次生意識，強取香相。",
    "T46n1915_001:0468c22_4": "因此則有一切煩惱善惡等法，故名聞香。」",
    "T46n1915_001:0468c23_5": "反觀聞香之心，不見相貌。",
    "T46n1915_001:0468c23_6": "當知聞香及一切法，畢竟空寂，是名修觀。",
    "T46n1915_001:0468c24_7": "四、舌受味時修止者。",
    "T46n1915_001:0468c25_8": "隨所受味，即知如於夢幻中得味。",
    "T46n1915_001:0468c26_9": "若得順情美味，不起貪著；違情惡味，不起瞋心；非違非順之味，不起分別意想，是名修止。",
    "T46n1915_001:0468c28_10": "云何名舌受味時修觀？",
    "T46n1915_001:0468c28_11": "應作是念：「今所受味，實不可得。",
    "T46n1915_001:0468c29_12": "所以者何？",
    "T46n1915_001:0468c29_13": "內外六味，性無分別。",
    "T46n1915_001:0469a01_14": "因內舌根和合，則舌識生。",
    "T46n1915_001:0469a01_15": "次生意識，強取味相。",
    "T46n1915_001:0469a02_16": "因此則有一切煩惱善惡等法。」",
    "T46n1915_001:0469a02_17": "反觀緣味之識，不見相貌。",
    "T46n1915_001:0469a03_18": "當知受味者及一切法，畢竟空寂，是名修觀。",
    "T46n1915_001:0469a04_19": "五、身受觸時修止者。",
    "T46n1915_001:0469a04_20": "隨所覺觸，即知如影，幻化不實。",
    "T46n1915_001:0469a05_21": "若受順情樂觸，不起貪著；若受違情苦觸，不起瞋惱；受非違非順之觸，不起憶想分別，是名修止。",
    "T46n1915_001:0469a07_22": "云何身受觸時修觀？",
    "T46n1915_001:0469a08_23": "應作是念：「輕重、冷煖、澁滑等法，名之為觸；頭等六分，名之為身。",
    "T46n1915_001:0469a09_24": "觸性虛假，身亦不實；和合因緣，即生身識。",
    "T46n1915_001:0469a10_25": "次生意識，憶想分別苦樂等相，故名受觸。」",
    "T46n1915_001:0469a11_26": "反觀緣觸之心，不見相貌。",
    "T46n1915_001:0469a12_27": "當知受觸者及一切法，畢竟空寂，是名修觀。",
    "T46n1915_001:0469a13_28": "六、意知法中修止觀相，如初坐中已明訖。",
    "T46n1915_001:0469a14_29": "自上依六根修止觀相，隨所意用而用之，一一具上五番之意，是中已廣分別，今不重辨。",
    "T46n1915_001:0469a16_30": "行者若能於行住坐臥見聞覺知等一切處中修止觀者，當知是人真修摩訶衍道。",
    "T46n1915_001:0469a18_0": "如《大品經》云：「佛告須菩提：『若菩薩行時知行、坐時知坐，乃至服僧伽梨，視眴一心，出入禪定，當知是人名菩薩摩訶衍。』」",
    "T46n1915_001:0469a20_1": "復次，若人能如是一切處中修行大乘，是人則於世間最勝、最上、無與等者。",
    "T46n1915_001:0469a22_2": "釋論偈中說：「閑坐林樹間，　　寂然滅諸惡，　憺怕得一心，　　斯樂非天樂。",
    "T46n1915_001:0469a25_0": "　人求世間利，　　名衣好床褥，　斯樂非安隱，　　求利無厭足。",
    "T46n1915_001:0469a27_0": "　衲衣在空閑，　　動止心常一，　自以智慧明，　　觀諸法實相；　種種諸法中，　　皆以等觀入，　解慧心寂然，　　三界無倫匹。」",
    "T46n1915_001:0469b02_0": "善根發第七",
    "T46n1915_001:0469b03_0": "行者若能如是從假入空觀中善修止觀者，則於坐中身心明淨，爾時當有種種善根開發，應須識知。",
    "T46n1915_001:0469b05_1": "今略明善根發相，有二種不同：一、外善根發相。",
    "T46n1915_001:0469b06_2": "所謂：布施、持戒、孝順父母尊長，供養三寶，及諸聽學等善根開發。",
    "T46n1915_001:0469b07_3": "此是外事，若非正修，與魔境相濫，今不分別。",
    "T46n1915_001:0469b08_4": "二、內善根發相。",
    "T46n1915_001:0469b09_5": "所謂諸禪定法門善根開發有三種意：第一、明善根發相。",
    "T46n1915_001:0469b10_6": "有五種不同：一、息道善根發相。",
    "T46n1915_001:0469b11_7": "行者善修止觀故，身心調適，妄念止息。",
    "T46n1915_001:0469b12_8": "因是自覺其心漸漸入定，發於欲界及未到地等定，身心泯然空寂，定心安隱。",
    "T46n1915_001:0469b13_9": "於此定中，都不見有身心相貌。",
    "T46n1915_001:0469b14_10": "於後或經一坐、二坐，乃至一日、二日，一月、二月，將息不得，不退不失。",
    "T46n1915_001:0469b16_11": "即於定中，忽覺身心運動，八觸而發者，所謂覺身痛、痒、冷、煖、輕、重、澁、滑等。",
    "T46n1915_001:0469b17_12": "當觸發時，身心安定，虛微悅豫，快樂清淨，不可為喻，是為知息道根本禪定善根發相。",
    "T46n1915_001:0469b19_13": "行者或於欲界未到地中，忽然覺息出入長短，遍身毛孔皆悉虛疎，即以心眼見身內三十六物，猶如開倉見諸麻豆等，心大驚喜，寂靜安快，是為隨息特勝善根發相。",
    "T46n1915_001:0469b23_14": "二、不淨觀善根發相。",
    "T46n1915_001:0469b24_0": "行者若於欲界未到地定，於此定中，身心虛寂，忽然見他男女身死，死已膖脹，爛壞，蟲膿流出；見白骨狼藉，其心悲喜，厭患所愛，此為九想善根發相。",
    "T46n1915_001:0469b27_1": "或於靜定之中，忽然見內身不淨，外身膖脹狼藉，自身白骨從頭至足節節相拄，見是事已，定心安隱，驚悟無常，厭患五欲，不著我人，此是背捨善根發相。",
    "T46n1915_001:0469c01_2": "或於定心中，見於內身及外身，一切飛禽走獸，衣服飲食，屋舍山林，皆悉不淨，此為大不淨善根發相。",
    "T46n1915_001:0469c04_3": "三、慈心善根發相。",
    "T46n1915_001:0469c04_4": "行者因修止觀故，若得欲界未到地定，於此定中，忽然發心慈念眾生，或緣親人得樂之相，即發深定，內心悅樂清淨，不可為喻。",
    "T46n1915_001:0469c07_5": "中人、怨人，乃至十方五道眾生，亦復如是。",
    "T46n1915_001:0469c08_6": "從禪定起，其心悅樂，隨所見人，顏色常和，是為慈心善根發相。",
    "T46n1915_001:0469c09_7": "悲、喜、捨心發相，類此可知也。",
    "T46n1915_001:0469c10_8": "四、因緣觀善根發相。",
    "T46n1915_001:0469c10_9": "行者因修止觀故，若得欲界未到地，身心靜定，忽然覺悟心生，推尋三世無明、行等諸因緣中，不見人我，即離斷常，破諸執見，得定安隱，解慧開發，心生法喜，不念世間之事，乃至五陰、十二處、十八界中分別亦如是，是為因緣觀善根發相。",
    "T46n1915_001:0469c16_10": "五、念佛善根發相。",
    "T46n1915_001:0469c16_11": "行者因修止觀故，若得欲界未到地定，身心空寂，忽然憶念諸佛功德相好不可思議，所有十力、無畏、不共、三昧、解脫等法不可思議，神通變化、無礙說法、廣利眾生、不可思議；如是等無量功德不可思議。",
    "T46n1915_001:0469c21_12": "作是念時，即發愛敬心生，三昧開發，身心快樂，清淨安隱，無諸惡相，從禪定起，身體輕利，自覺功德巍巍，人所愛敬，是為念佛三昧善根發相。",
    "T46n1915_001:0469c24_13": "復次，行者因修止觀故，若得身心澄淨，或發無常、苦、空、無我、不淨、世間可厭、食不淨相、死離盡想，念佛、法、僧、戒、捨、天，念處、正勤、如意、根、力、覺、道、空、無相、無作，六度諸波羅蜜，神通變化等，一切法門發相，是中應廣分別。",
    "T46n1915_001:0469c29_14": "故經云：「制心一處，無事不辦。」",
    "T46n1915_001:0469c29_15": "二、分別真偽者，有二：一者、辨邪偽禪發相。",
    "T46n1915_001:0470a01_16": "行者若發如上諸禪時，隨因所發之法，或身搔動，或時身重如物鎮壓，或時身輕欲飛，或時如縛，或時逶迤垂熟，或時煎寒，或時壯熱，或見種種諸異境界，或時其心闇蔽，或時起諸惡覺，或時念外散亂諸雜善事，或時歡喜躁動，或時憂愁悲思，或時惡觸身毛驚竪，或時大樂昏醉；如是種種邪法，與禪俱發，名為邪偽。",
    "T46n1915_001:0470a09_0": "此之邪定，若人愛著，即與九十五種鬼神法相應，多好失心顛狂；或時諸鬼神等，知人念著其法，即加勢力，令發諸邪定邪智，辯才神通，惑動世人。",
    "T46n1915_001:0470a12_1": "凡愚見者，謂得道果，皆悉信伏，而其內心顛倒，專行鬼法，惑亂世間。",
    "T46n1915_001:0470a13_2": "是人命終，永不值佛，還墮鬼神道中。",
    "T46n1915_001:0470a14_3": "若坐時多行惡法，即墮地獄。",
    "T46n1915_001:0470a15_4": "行者修止觀時，若證如是等禪，有此諸邪偽相，當即却之。",
    "T46n1915_001:0470a16_5": "云何却之？",
    "T46n1915_001:0470a16_6": "若知虛誑，正心不受不著，即當謝滅。",
    "T46n1915_001:0470a17_7": "應用正觀破之，即當滅矣。",
    "T46n1915_001:0470a18_8": "二者、辨真正禪發相。",
    "T46n1915_001:0470a18_9": "行者若於坐中發諸禪時，無有如上所說諸邪法等，隨一一禪發時，即覺與定相應，空明清淨，內心喜悅；憺然快樂，無有覆蓋；善心開發，信敬增長；智鑒分明，身心柔軟；微妙虛寂，厭患世間；無為無欲，出入自在；是為正禪發相。",
    "T46n1915_001:0470a23_10": "譬如與惡人共事，恒相觸惱；若與善人共事，久見其美。",
    "T46n1915_001:0470a25_11": "分別邪正二種禪發之相，亦復如是。",
    "T46n1915_001:0470a25_12": "三、明用止觀長養諸善根者。",
    "T46n1915_001:0470a26_13": "若於坐中諸善根發時，應用止觀二法修令增進。",
    "T46n1915_001:0470a27_14": "若宜用止、則以止修之；若宜用觀，則以觀修之。",
    "T46n1915_001:0470a28_15": "具如前說略示大意矣。",
    "T46n1915_001:0470b01_0": "覺知魔事第八",
    "T46n1915_001:0470b02_0": "梵音魔羅，秦言殺者，奪行人功德之財，殺行人智慧之命，是故名之為惡。",
    "T46n1915_001:0470b03_1": "魔事者，如佛以功德智慧度脫眾生入涅槃為事，魔常以破壞眾生善根令流轉生死為事。",
    "T46n1915_001:0470b05_2": "若能安心正道，是故道高方知魔盛。",
    "T46n1915_001:0470b06_3": "仍須善識魔事，但有四種：一、煩惱魔，二、陰入界魔，三、死魔，四、鬼神魔。",
    "T46n1915_001:0470b08_4": "三種皆是世間之常事，及隨人自心所生，當須自心正除遣之，今不分別。",
    "T46n1915_001:0470b09_5": "鬼神魔相，此事須知，今當略說。",
    "T46n1915_001:0470b10_6": "鬼神魔有三種：一者、精魅。",
    "T46n1915_001:0470b11_7": "十二時獸，變化作種種形色，或作少女、老宿之形，乃至可畏身等非一，惱惑行人。",
    "T46n1915_001:0470b12_8": "此諸精魅，欲惱行人，各當其時而來，善須別識。",
    "T46n1915_001:0470b13_9": "若於寅時來者，必是虎獸等；若於卯時來者，必是兔、鹿等；若於辰時來者，必是龍、鼈等；若於巳時來者，必是蛇、蟒等；若於午時來者，必是馬、驢、駝等；若於未時來者，必是羊等；若於申時來者，必是猿猴等；若於酉時來者，必是鷄、烏等；若於戌時來者，必是狗、狼等；若於亥時來者，必是猪等；子時來者，必是鼠等；丑時來者，必是牛等。",
    "T46n1915_001:0470b21_10": "行者若見常用此時來，即知其獸精，說其名字訶責，即當謝滅。",
    "T46n1915_001:0470b22_11": "二者、堆剔鬼。",
    "T46n1915_001:0470b23_0": "亦作種種惱觸行人——或如蟲蝎緣人頭面，鑽刺熠熠；或擊櫪人兩腋下；或乍抱持於人；或言說音聲喧閙；及作諸獸之形——異相非一，來惱行人。",
    "T46n1915_001:0470b26_1": "應即覺知，一心閉目，陰而罵之，作是言：「我今識汝，汝是閻浮提中食火臭香偷臘吉支、邪見、喜破戒種；我今持戒，終不畏汝！」",
    "T46n1915_001:0470b28_2": "若出家人，應誦戒本；若在家人，應誦三歸五戒等。",
    "T46n1915_001:0470c01_3": "鬼便却行，匍匐而去。",
    "T46n1915_001:0470c01_4": "如是若作種種留難惱人相貌，及餘斷除之法，並如禪經中廣說。",
    "T46n1915_001:0470c03_0": "三者、魔惱。",
    "T46n1915_001:0470c03_1": "是魔多化作三種五塵境界相來破善心：一、作違情事，則可畏五塵令人恐懼。",
    "T46n1915_001:0470c05_0": "二、作順情事，則可愛五塵令人心著。",
    "T46n1915_001:0470c05_1": "三、非違非順事，則平等五塵動亂行者。",
    "T46n1915_001:0470c06_2": "是故魔名殺者；亦名華箭；亦名五箭，射人五情故。",
    "T46n1915_001:0470c07_3": "名色中作種種境界，惑亂行人。",
    "T46n1915_001:0470c08_4": "作順情境者，或作父母兄弟、諸佛形像、端正男女可愛之境，令人心著。",
    "T46n1915_001:0470c10_5": "作違情境界者，或作虎狼師子羅剎之形，種種可畏之像，來怖行人。",
    "T46n1915_001:0470c11_6": "作非違非順境者，則平常之事，動亂人心，令失禪定，故名為魔。",
    "T46n1915_001:0470c13_7": "或作種種好惡之音聲，作種種香臭之氣，作種種好惡之味，作種種苦樂境界來觸人身，皆是魔事。",
    "T46n1915_001:0470c15_8": "其相眾多，今不具說。",
    "T46n1915_001:0470c15_9": "舉要言之：若作種種五塵，惱亂於人，令失善法，起諸煩惱，皆是魔軍。",
    "T46n1915_001:0470c17_10": "以能破壞平等佛法，令起貪欲、憂愁、瞋恚、睡眠等諸障道法。",
    "T46n1915_001:0470c18_11": "如經偈中說：「欲是汝初軍，　　憂愁為第二，　飢渴第三軍，　　渴愛為第四，　睡眠第五軍，　　怖畏為第六，　疑悔第七軍，　　瞋恚為第八，　利養虛稱九，　　自高慢人十，　如是等眾軍，　　壓沒出家人。",
    "T46n1915_001:0470c26_0": "　我以禪智力，　　破汝此諸軍；　得成佛道已，　　度脫一切人。」",
    "T46n1915_001:0470c28_0": "行者既覺知魔事，即當却之。",
    "T46n1915_001:0470c28_1": "却法有二：一者、修止却之。",
    "T46n1915_001:0470c29_2": "凡見一切外諸惡魔境，悉知虛誑，不憂不怖，亦不取不捨，妄計分別。",
    "T46n1915_001:0471a01_3": "息心寂然，彼自當滅。",
    "T46n1915_001:0471a02_4": "二者、修觀却之。",
    "T46n1915_001:0471a02_5": "若見如上所說種種魔境，用止不去，即當反觀能見之心，不見處所，彼何所惱？",
    "T46n1915_001:0471a04_6": "如是觀時，尋當滅謝。",
    "T46n1915_001:0471a04_7": "若遲遲不去，但當正心，勿生懼想，不惜軀命，正念不動。",
    "T46n1915_001:0471a06_8": "知魔界如即佛界如，若魔界如、佛界如，一如無二如。",
    "T46n1915_001:0471a07_9": "如是了知，則魔界無所捨，佛界無所取，佛法自當現前，魔境自然消滅。",
    "T46n1915_001:0471a08_10": "復次，若見魔境不謝，不須生憂；若見滅謝，亦勿生喜。",
    "T46n1915_001:0471a10_11": "所以者何？",
    "T46n1915_001:0471a10_12": "未曾見有人坐禪見魔化作虎狼來食人，亦未曾見魔化作男女來為夫婦。",
    "T46n1915_001:0471a12_0": "當其幻化，愚人不了，心生驚怖及起貪著，因是心亂，失定發狂，自致其患，皆是行人無智受患，非魔所為。",
    "T46n1915_001:0471a14_1": "若諸魔境惱亂行人，或經年月不去，但當端心正念堅固，不惜身命，莫懷憂懼，當誦大乘方等諸經治魔呪，默念誦之。",
    "T46n1915_001:0471a17_0": "存念三寶。",
    "T46n1915_001:0471a17_1": "若出禪定，亦當誦呪自防，懺悔慚愧，及誦波羅提木叉。",
    "T46n1915_001:0471a18_2": "邪不干正，久久自滅。",
    "T46n1915_001:0471a18_3": "魔事眾多，說不可盡，善須識之。",
    "T46n1915_001:0471a19_4": "是故，初心行人，必須親近善知識，為有如此等難事，是魔入人心，能令行者心神狂亂，或喜、或憂，因是成患致死。",
    "T46n1915_001:0471a22_5": "或時令得諸邪禪定智慧神通陀羅尼，說法教化，人皆信伏，後即壞人出世善事，及破壞正法。",
    "T46n1915_001:0471a24_6": "如是等，諸異非一，說不可盡。",
    "T46n1915_001:0471a24_7": "今略示其要，為令行人於坐禪中，不妄受諸境界。",
    "T46n1915_001:0471a26_8": "取要言之：若欲遣邪歸正，當觀諸法實相，善修止觀，無邪不破。",
    "T46n1915_001:0471a27_9": "故釋論云：「除諸法實相，其餘一切皆是魔事。」",
    "T46n1915_001:0471a28_10": "如偈中說：「若分別憶想，　　即是魔羅網。",
    "T46n1915_001:0471b01_0": "　不動不分別，　　是則為法印。」",
    "T46n1915_001:0471b02_0": "治病第九",
    "T46n1915_001:0471b03_0": "行者安心修道，或四大有病，因今用觀，心息鼓擊，發動本病；或時不能善調適身心息三事，內外有所違犯，故有病患。",
    "T46n1915_001:0471b05_1": "夫坐禪之法，若能善用心者，則四百四病自然除差；若用心失所，則四百四病因之發生。",
    "T46n1915_001:0471b07_2": "是故若自行化他，應當善識病源，善知坐中內心治病方法。",
    "T46n1915_001:0471b09_0": "一旦動病，非唯行道有障，則大命慮失。",
    "T46n1915_001:0471b09_1": "今明治病法中有二意：一、明病發相，二、明治病方法。",
    "T46n1915_001:0471b11_2": "一、明病發相者。",
    "T46n1915_001:0471b11_3": "病發雖復多途，略出不過二種：一者、四大增損病相。",
    "T46n1915_001:0471b12_4": "若地大增者，則腫結沈重，身體枯瘠，如是等百一患生。",
    "T46n1915_001:0471b13_5": "若水大增者，則痰陰脹滿，食飲不消，腹痛下痢等百一患生。",
    "T46n1915_001:0471b15_6": "若火大增者，即煎寒壯熱，支節皆痛，口氣，大小便利不通等百一患生。",
    "T46n1915_001:0471b16_7": "若風大增者，則身體虛懸，戰掉疼痛，肺悶脹急，嘔逆氣急，如是等百一患生。",
    "T46n1915_001:0471b18_8": "故經云：「一大不調，百一病起。",
    "T46n1915_001:0471b19_9": "四大不調，四百四病一時俱動。」",
    "T46n1915_001:0471b19_10": "四大病發，各有相貌，當於坐時及夢中察之。",
    "T46n1915_001:0471b20_11": "二者、五藏生患之相。",
    "T46n1915_001:0471b21_12": "從心生患者，身體寒熱，及頭痛口燥等，心主口故。",
    "T46n1915_001:0471b22_13": "從肺生患者，身體脹滿，四支煩疼，心悶鼻塞等，肺主鼻故。",
    "T46n1915_001:0471b23_14": "從肝生患者，多無喜心，憂愁不樂，悲思瞋恚，頭痛眼闇昏悶等，肝主眼故。",
    "T46n1915_001:0471b25_15": "從脾生患者，身體面上，遊風遍身，[病-丙+習]痒疼痛，飲食失味等，脾主舌故。",
    "T46n1915_001:0471b27_16": "從腎生患者，咽喉曀塞腹脹耳聾等，腎主耳故。",
    "T46n1915_001:0471b28_17": "五藏生病眾多，各有其相，當於坐時及夢中察之可知。",
    "T46n1915_001:0471b29_18": "如是四大五藏病患，因起非一，病相眾多，不可具說。",
    "T46n1915_001:0471c01_19": "行者若欲修止觀法門，脫有患生，應當善知因起。",
    "T46n1915_001:0471c02_20": "此二種病，通因內外發動。",
    "T46n1915_001:0471c03_21": "若外傷寒冷風熱，飲食不消，而病從二處發者，當知因外發動。",
    "T46n1915_001:0471c04_22": "若由用心不調，觀行違僻，或因定法發時，不知取與，而致此二處患生，此因內發病相。",
    "T46n1915_001:0471c06_23": "復次，有三種得病因緣不同：一者、四大五藏增損得病，如前說。",
    "T46n1915_001:0471c08_24": "二者、鬼神所作得病。",
    "T46n1915_001:0471c08_25": "三者、業報得病。",
    "T46n1915_001:0471c08_26": "如是等病，初得即治，甚易得差。",
    "T46n1915_001:0471c09_27": "若經久則病成，身羸病結，治之難愈。",
    "T46n1915_001:0471c10_28": "二、明治病方法者。",
    "T46n1915_001:0471c10_29": "既深知病源起發，當作方法治之。",
    "T46n1915_001:0471c11_30": "治病之法，乃有多途，舉要言之，不出止觀二種方便。",
    "T46n1915_001:0471c12_31": "云何用止治病相？",
    "T46n1915_001:0471c13_32": "有師言：「但安心止在病處，即能治病。",
    "T46n1915_001:0471c14_33": "所以者何？",
    "T46n1915_001:0471c14_34": "心是一期果報之主，譬如王有所至處，群賊迸散。」",
    "T46n1915_001:0471c15_35": "次有師言：「臍下一寸名憂陀那，此云丹田。",
    "T46n1915_001:0471c16_36": "若能止心守此不散，經久，即多有所治。」",
    "T46n1915_001:0471c17_37": "有師言：「常止心足下，莫問行住寢臥，即能治病。",
    "T46n1915_001:0471c18_38": "所以者何？",
    "T46n1915_001:0471c18_39": "人以四大不調，故多諸疾患。",
    "T46n1915_001:0471c19_40": "此由心識上緣，故令四大不調。",
    "T46n1915_001:0471c19_41": "若安心在下，四大自然調適，眾病除矣。」",
    "T46n1915_001:0471c20_42": "有師言：「但知諸法空無所有，不取病相，寂然止住，多有所治。",
    "T46n1915_001:0471c22_43": "所以者何？",
    "T46n1915_001:0471c22_44": "由心憶想鼓作四大，故有病生。",
    "T46n1915_001:0471c23_45": "息心和悅，眾病即差。",
    "T46n1915_001:0471c23_46": "故淨名經云：『何為病本？",
    "T46n1915_001:0471c24_47": "所謂攀緣。",
    "T46n1915_001:0471c24_48": "云何斷攀緣？",
    "T46n1915_001:0471c24_49": "謂心無所得。』」",
    "T46n1915_001:0471c25_0": "如是種種說，用止治病之相非一。",
    "T46n1915_001:0471c25_1": "故知善修止法，能治眾病。",
    "T46n1915_001:0471c26_2": "次明觀治病者。",
    "T46n1915_001:0471c26_3": "有師言：「但觀心想，用六種氣治病者，即是觀能治病。",
    "T46n1915_001:0471c27_4": "何等六種氣？",
    "T46n1915_001:0471c28_5": "一、吹，二、呼，三、嘻，四、呵，五、噓，六、呬。",
    "T46n1915_001:0471c28_6": "此六種息，皆於唇口之中，想心方便，轉側而作，綿微而用。",
    "T46n1915_001:0472a01_7": "頌曰：「『心配屬呵腎屬吹，　　脾呼肺呬聖皆知，　　肝藏熱來噓字至，　　三焦壅處但言嘻。』」",
    "T46n1915_001:0472a04_0": "有師言：「若能善用觀想，運作十二種息，能治眾患。",
    "T46n1915_001:0472a05_1": "一、上息，二、下息，三、滿息，四、焦息，五、增長息，六、滅壞息，七、煖息，八、冷息，九、衝息，十、持息，十一、和息，十二、補息。",
    "T46n1915_001:0472a07_2": "此十二息，皆從觀想心生。",
    "T46n1915_001:0472a08_3": "今略明十二息對治之相：上息治沈重，下息治虛懸，滿息治枯瘠，焦息治腫滿，增長息治羸損，滅壞息治增盛，煖息治冷，冷息治熱，衝息治壅塞不通，持息治戰動，和息通治四大不和，補息資補四大衰。",
    "T46n1915_001:0472a12_4": "善用此息，可以遍治眾患，推之可知。」",
    "T46n1915_001:0472a13_5": "有師言：「善用假想觀，能治眾病。",
    "T46n1915_001:0472a14_6": "如人患冷，想身中火氣起，即能治冷。",
    "T46n1915_001:0472a15_7": "此如《雜阿含經》治病祕法七十二種法中廣說。」",
    "T46n1915_001:0472a16_8": "有師言：「但用止觀檢析身中四大病不可得，心中病不可得，眾病自差。」",
    "T46n1915_001:0472a17_9": "如是等種種說，用觀治病，應用不同，善得其意，皆能治病。",
    "T46n1915_001:0472a19_10": "當知：止觀二法，若人善得其意，則無病不治也。",
    "T46n1915_001:0472a20_11": "但今時人根機淺鈍，作此觀想，多不成就，世不流傳。",
    "T46n1915_001:0472a21_12": "又不得於此更學氣術、休糧，恐生異見。",
    "T46n1915_001:0472a22_13": "金石草木之藥，與病相應，亦可服餌。",
    "T46n1915_001:0472a23_14": "若是鬼病，當用彊心加呪以助治之。",
    "T46n1915_001:0472a23_15": "若是業報病，要須修福懺悔，患則消滅。",
    "T46n1915_001:0472a24_16": "此二種治病之法，若行人善得一意，即可自行兼他，況復具足通達。",
    "T46n1915_001:0472a26_17": "若都不知，則病生無治，非唯廢修正法，亦恐性命有虞，豈可自行教人？",
    "T46n1915_001:0472a27_18": "是故，欲修止觀之者，必須善解內心治病方法；其法非一，得意在人，豈可傳於文耳。",
    "T46n1915_001:0472a29_19": "復次、用心坐中治病，仍須更兼具十法，無不有益。",
    "T46n1915_001:0472b01_20": "十法者：一、信，二、用，三、勤，四、常住緣中，五、別病因法，六、方便，七、久行，八、知取捨，九、持護，十、識遮障。",
    "T46n1915_001:0472b04_21": "云何為信？",
    "T46n1915_001:0472b04_22": "謂信此法必能治病。",
    "T46n1915_001:0472b04_23": "何為用？",
    "T46n1915_001:0472b05_24": "謂隨時常用。",
    "T46n1915_001:0472b05_25": "何為勤？",
    "T46n1915_001:0472b05_26": "謂用之專精不息，取得差為度。",
    "T46n1915_001:0472b06_27": "何為住緣中？",
    "T46n1915_001:0472b06_28": "謂細心念念依法，而不異緣。",
    "T46n1915_001:0472b07_29": "何為別病因起？",
    "T46n1915_001:0472b07_30": "如上所說。",
    "T46n1915_001:0472b07_31": "何為方便？",
    "T46n1915_001:0472b08_32": "謂吐納運心緣想，善巧成就，不失其宜。",
    "T46n1915_001:0472b08_33": "何為久行？",
    "T46n1915_001:0472b09_34": "謂若用之未即有益，不計日月，常習不廢。",
    "T46n1915_001:0472b10_35": "何為知取捨？",
    "T46n1915_001:0472b10_36": "謂知益即勤，有損即捨之，微細轉心調治。",
    "T46n1915_001:0472b11_37": "何為持護？",
    "T46n1915_001:0472b11_38": "謂善識異緣觸犯。",
    "T46n1915_001:0472b12_39": "何為遮障？",
    "T46n1915_001:0472b12_40": "謂得益不向外說，未損不生疑謗。",
    "T46n1915_001:0472b13_41": "若依此十法，所治必定有効不虛者也。",
    "T46n1915_001:0472b14_0": "證果第十",
    "T46n1915_001:0472b15_0": "若行者如是修止觀時，能了知一切諸法皆由心生，因緣虛假不實故空，以知空故，即不得一切諸法名字相，則體真止也。",
    "T46n1915_001:0472b17_1": "爾時上不見佛果可求，下不見眾生可度，是名從假入空觀，亦名二諦觀，亦名慧眼，亦名一切智。",
    "T46n1915_001:0472b20_0": "若住此觀，即墮聲聞辟支佛地。",
    "T46n1915_001:0472b20_1": "故經云：「諸聲聞眾等，自歎言：『我等若聞淨佛國土，教化眾生，心不喜樂。",
    "T46n1915_001:0472b22_2": "所以者何？",
    "T46n1915_001:0472b22_3": "一切諸法皆悉空寂，無生無滅，無大無小，無漏無為。",
    "T46n1915_001:0472b23_4": "如是思惟，不生喜樂。』」",
    "T46n1915_001:0472b24_5": "當知若見無為入正位者，其人終不能發三菩提心。",
    "T46n1915_001:0472b25_6": "此即定力多故，不見佛性。",
    "T46n1915_001:0472b25_7": "若菩薩，為一切眾生，成就一切佛法，不應取著無為而自寂滅，爾時應修從空入假觀。",
    "T46n1915_001:0472b27_8": "則當諦觀心性雖空，緣對之時，亦能出生一切諸法，猶如幻化雖無定實，亦有見聞覺知等相差別不同。",
    "T46n1915_001:0472c01_9": "行者如是觀時，雖知一切諸法畢竟空寂，能於空中修種種行，如空中種樹；亦能分別眾生諸根性欲無量故，則說法無量；若能成就無礙辯才，則能利益六道眾生；是名方便隨緣止。",
    "T46n1915_001:0472c05_10": "乃是從空入假觀，亦名平等觀，亦名法眼，亦名道種智。",
    "T46n1915_001:0472c06_11": "住此觀中，智慧力多故，雖見佛性而不明了。",
    "T46n1915_001:0472c07_12": "菩薩雖復成就此二種觀，是名方便觀門，非正觀也。",
    "T46n1915_001:0472c08_13": "故經云：「前二觀為方便道。",
    "T46n1915_001:0472c09_14": "因是二空觀，得入中道第一義觀，雙照二諦，心心寂滅，自然流入薩婆若海。」",
    "T46n1915_001:0472c11_15": "若菩薩欲於一念中具足一切佛法，應修息二邊分別止，行於中道正觀。",
    "T46n1915_001:0472c12_16": "云何修正觀？",
    "T46n1915_001:0472c13_0": "若體知心性非真非假，息緣真假之心，名之為正。",
    "T46n1915_001:0472c14_1": "諦觀心性非空非假，而不壞空假之法，若能如是照了，則於心性通達中道，圓照二諦。",
    "T46n1915_001:0472c16_2": "若能於自心見中道二諦，則見一切諸法中道二諦，亦不取中道二諦，以決定性不可得故。",
    "T46n1915_001:0472c18_3": "是名中道正觀。",
    "T46n1915_001:0472c18_4": "如《中論》偈中說：「因緣所生法，　　我說即是空，　亦名為假名，　　亦名中道義。」",
    "T46n1915_001:0472c21_0": "深尋此偈意，非惟具足分別中觀之相，亦是兼明前二種方便觀門旨趣。",
    "T46n1915_001:0472c22_1": "當知：中道正觀，則是佛眼，一切種智。",
    "T46n1915_001:0472c23_2": "若住此觀，則定慧力等，了了見佛性。",
    "T46n1915_001:0472c24_3": "安住大乘，行步平正，其疾如風，自然流入薩婆若海。",
    "T46n1915_001:0472c25_4": "行如來行，入如來室，著如來衣，坐如來座，則以如來莊嚴而自莊嚴，獲得六根清淨，入佛境界。",
    "T46n1915_001:0472c27_5": "於一切法無所染著，一切佛法皆現在前，成就念佛三昧，安住首楞嚴定，則是普現色身三昧。",
    "T46n1915_001:0472c29_6": "普入十方佛土，教化眾生。",
    "T46n1915_001:0473a01_7": "嚴淨一切佛剎，供養十方諸佛，受持一切諸佛法藏，具足一切諸行波羅蜜，悟入大菩薩位，則與普賢、文殊為其等侶。",
    "T46n1915_001:0473a03_8": "常住法性身中，則為諸佛稱歎授記。",
    "T46n1915_001:0473a04_9": "則是莊嚴兜率陀天，示現降神母胎，出家，詣道場，降魔怨，成正覺，轉法輪，入涅槃。",
    "T46n1915_001:0473a06_10": "於十方國土究竟一切佛事，具足真應二身。",
    "T46n1915_001:0473a07_11": "則是初發心菩薩也。",
    "T46n1915_001:0473a08_12": "《華嚴經》中：「初發心時，便成正覺，了達諸法真實之性，所有慧身不由他悟。」",
    "T46n1915_001:0473a09_13": "亦云：「初發心菩薩，得如來一身作無量身。」",
    "T46n1915_001:0473a10_14": "亦云：「初發心菩薩即是佛。」",
    "T46n1915_001:0473a11_15": "《涅槃經》云：「發心畢竟二不別，如是二心前心難。」",
    "T46n1915_001:0473a12_16": "《大品經》云：「須菩提！",
    "T46n1915_001:0473a12_17": "有菩薩摩訶薩，從初發心，即坐道場，轉正法輪，當知則是菩薩為如佛也。」",
    "T46n1915_001:0473a14_18": "《法華經》中：「龍女所獻珠為證。」",
    "T46n1915_001:0473a15_19": "如是等經，皆明初心具足一切佛法，即是《大品經》中阿字門，即是《法華經》中為令眾生開佛知見，即是《涅槃經》中見佛性故住大涅槃。",
    "T46n1915_001:0473a18_20": "已略說初心菩薩因修止觀證果之相，次明後心證果之相。",
    "T46n1915_001:0473a19_21": "後心所證境界，則不可知；今推教所明，終不離止觀二法。",
    "T46n1915_001:0473a20_22": "所以者何？",
    "T46n1915_001:0473a20_23": "如《法華經》云「殷勤稱歎諸佛智慧」，智慧則觀義，此即約觀以明果也。",
    "T46n1915_001:0473a22_24": "《涅槃經》廣辯百句解脫以釋大涅槃者，涅槃則止義，是約止以明果也，故云「大般涅槃名常寂定」，定者，即是止義。",
    "T46n1915_001:0473a24_25": "《法華經》中雖約觀明果，則攝於止，故云「乃至究竟涅槃常寂滅相，終歸於空」。",
    "T46n1915_001:0473a26_26": "涅槃中雖約止明果，則攝於觀，故以三德為大涅槃。",
    "T46n1915_001:0473a27_27": "此二大經，雖復文言出沒不同，莫不皆約止觀二門辨其究竟，並據定慧兩法以明極果。",
    "T46n1915_001:0473a29_28": "行者當知：初中後果皆不可思議，故新譯《金光明經》云：「前際如來不可思議，中際如來種種莊嚴，後際如來常無破壞。」",
    "T46n1915_001:0473b03_29": "皆約修止觀二心以辨其果故。",
    "T46n1915_001:0473b04_30": "《般舟三昧經》中偈云：「諸佛從心得解脫，　　心者清淨名無垢。",
    "T46n1915_001:0473b06_0": "　五道鮮潔不受色，　　有學此者成大道。」",
    "T46n1915_001:0473b07_0": "誓願所行者，須除三障五蓋。",
    "T46n1915_001:0473b07_1": "如或不除，雖勤用功，終無所益。",
    "T46n1915_001:0473b09_0": "修習止觀坐禪法要(終)",
    "T46n1915_001:0473b11_0": "始終心要",
    "T46n1915_001:0473b13_0": "荊谿尊者述",
    "T46n1915_001:0473b14_0": "夫三諦者，天然之性德也。",
    "T46n1915_001:0473b14_1": "中諦者，統一切法；真諦者，泯一切法；俗諦者，立一切法。",
    "T46n1915_001:0473b15_2": "舉一即三，非前後也。",
    "T46n1915_001:0473b16_3": "含生本具，非造作之所得也。",
    "T46n1915_001:0473b17_4": "悲夫祕藏不顯，蓋三惑之所覆也，故無明翳乎法性，塵沙障乎化導，見思阻乎空寂。",
    "T46n1915_001:0473b18_5": "然茲三惑乃體上之虛妄也。",
    "T46n1915_001:0473b19_6": "於是大覺慈尊喟然歎曰：「真如界內絕生佛之假名，平等慧中無自他之形相。",
    "T46n1915_001:0473b21_7": "但以眾生妄想不自證得，莫之能返也。」",
    "T46n1915_001:0473b22_8": "由是立乎三觀，破乎三惑，證乎三智，成乎三德。",
    "T46n1915_001:0473b23_9": "空觀者，破見思惑，證一切智，成般若德。",
    "T46n1915_001:0473b24_10": "假觀者，破塵沙惑，證道種智，成解脫德。",
    "T46n1915_001:0473b25_11": "中觀者，破無明惑，證一切種智，成法身德。",
    "T46n1915_001:0473b26_0": "然茲三惑三觀三智三德，非各別也，非異時也，天然之理具諸法故。",
    "T46n1915_001:0473b27_1": "然此三諦性之自爾，迷茲三諦轉成三惑。",
    "T46n1915_001:0473b28_2": "惑破藉乎三觀，觀成證乎三智，智成成乎三德，從因至果非漸修也。",
    "T46n1915_001:0473b30_0": "說之次第，理非次第。",
    "T46n1915_001:0473b30_1": "大綱如此，綱目可尋矣。",
    "T46n1915_001:0473c03_0": "止觀坐禪法要記",
    "T46n1915_001:0473c05_0": "宋忠肅公陳瓘瑩中",
    "T46n1915_001:0473c06_0": "本自不動，何止之有？",
    "T46n1915_001:0473c06_1": "本自不蔽，何觀之有？",
    "T46n1915_001:0473c06_2": "眾生迷蕩去本日遠，動靜俱失不昏即散。",
    "T46n1915_001:0473c07_3": "此二病本出生眾苦，令彼離苦而獲安隱，當用止觀以為其藥。",
    "T46n1915_001:0473c09_4": "病瘳藥廢醫亦不立，則止觀者乃假名字。",
    "T46n1915_001:0473c10_5": "即假即空言語道斷，以大悲故無說而說，此《摩訶止觀》之所為作也。",
    "T46n1915_001:0473c11_6": "然其文義深廣汪洋無涯，譬如大海孰得其際？",
    "T46n1915_001:0473c12_7": "以大悲故復作方便，使嘗一滴知百川味，使由一漚見全潮體。",
    "T46n1915_001:0473c14_8": "故於大經之外，又為此書。",
    "T46n1915_001:0473c14_9": "詞簡旨要讀之易曉，應病之藥盡在是矣。",
    "T46n1915_001:0473c15_10": "善用藥者不治已病，止乎其未散，觀乎其未昏，方止方觀而未嘗昏未嘗散也。",
    "T46n1915_001:0473c17_11": "如鳥雙翼、如車兩輪，窮遠極高無往不可及，其至也不出於此。",
    "T46n1915_001:0473c18_12": "嗚呼！",
    "T46n1915_001:0473c19_13": "不知則已，知止觀之可以入道者，可不勉哉。",
    "T46n1915_001:0473c22_0": "天台止觀統例",
    "T46n1915_001:0473c24_0": "翰林學士守右補闕安定梁肅述",
    "T46n1915_001:0473c25_0": "夫止觀何為也？",
    "T46n1915_001:0473c25_1": "導萬法之理而復於實際者也。",
    "T46n1915_001:0473c26_2": "實際者何也？",
    "T46n1915_001:0473c26_3": "性之本也。",
    "T46n1915_001:0473c26_4": "物之所以不能復者，昏與動使之然也。",
    "T46n1915_001:0473c27_5": "照昏者謂之明，駐動者謂之靜；明與靜，止觀之體也。",
    "T46n1915_001:0473c28_6": "在因謂之止觀，在果謂之智定。",
    "T46n1915_001:0473c29_7": "因謂之行，果謂之成。",
    "T46n1915_001:0473c29_8": "行者行此者也，成者證此者也。",
    "T46n1915_001:0473c30_9": "原夫聖人有以見惑足以喪志，動足以失方；於是乎止而觀之，靜而明之。",
    "T46n1915_001:0474a01_10": "使其動而能靜，靜而能明。",
    "T46n1915_001:0474a01_11": "因相待以成法，即絕待以照本。",
    "T46n1915_001:0474a02_12": "立大車以御正，乘大事而總權，消息乎不二之場，鼓舞於說三之域。",
    "T46n1915_001:0474a04_0": "至微以盡性，至頤以體神。",
    "T46n1915_001:0474a04_1": "語其近則一毫之善可通也，語其遠則重玄之門可闚也。",
    "T46n1915_001:0474a05_2": "用至圓以圓之，物無偏也；用至實以實之，物無妄也。",
    "T46n1915_001:0474a07_3": "聖人舉其言所以示也，廣其目所以告也。",
    "T46n1915_001:0474a08_0": "優而柔之使自求之，擬而議之使自至之。",
    "T46n1915_001:0474a08_1": "此《止觀》所由作也。",
    "T46n1915_001:0474a09_2": "夫三諦者何也？",
    "T46n1915_001:0474a09_3": "一之謂也。",
    "T46n1915_001:0474a09_4": "空假中者何也？",
    "T46n1915_001:0474a10_5": "一之目也。",
    "T46n1915_001:0474a10_6": "空假者相對之義，中道者得一之名。",
    "T46n1915_001:0474a11_7": "此思議之說，非至一之旨也。",
    "T46n1915_001:0474a12_0": "至一即三、至三即一，非相含而然也，非相生而然也。",
    "T46n1915_001:0474a13_1": "非數義也，非強名也，自然之理也，言而傳之者迹也。",
    "T46n1915_001:0474a14_2": "理謂之本，迹謂之末。",
    "T46n1915_001:0474a14_3": "本也者，聖人所至之地也；末也者，聖人所示之教也。",
    "T46n1915_001:0474a16_0": "由本以垂迹，則為小為大、為通為別、為頓為漸、為顯為祕、為權為實、為定為不定。",
    "T46n1915_001:0474a17_1": "循迹以返本，則為一為大、為圓為實、為無住為中、為妙為第一義。",
    "T46n1915_001:0474a19_2": "是三一之蘊也。",
    "T46n1915_001:0474a19_3": "所謂空也者，通萬法而為言者也。",
    "T46n1915_001:0474a20_4": "假也者，立萬法而為言者也。",
    "T46n1915_001:0474a21_5": "中也者，妙萬法而為言者也。",
    "T46n1915_001:0474a21_6": "破一切惑莫盛乎空，建一切法莫盛乎假，究竟一切性莫大乎中。",
    "T46n1915_001:0474a23_7": "舉中則無法非中，目假則何法非假，舉空則無法不空。",
    "T46n1915_001:0474a24_8": "成之謂之三德，修之謂之三觀，舉其要則聖人極深研幾窮理盡性之說乎！",
    "T46n1915_001:0474a26_9": "昧者使明、塞者使通，通則悟，悟則至，至則常，常則盡矣。",
    "T46n1915_001:0474a27_10": "明則照，照則化，化則成，成則一矣。",
    "T46n1915_001:0474a28_11": "聖人有以彌綸萬法而不差，旁礴萬劫而不遺，燾載恒沙而不有，復歸無物而不無，寓名之曰佛，強號之曰覺。",
    "T46n1915_001:0474b01_12": "究其旨，其解脫自在，莫大極妙之德乎！",
    "T46n1915_001:0474b02_13": "夫三觀成功者如此。",
    "T46n1915_001:0474b03_14": "所謂圓頓者，非漸次、非不定，指論十章之義也。",
    "T46n1915_001:0474b04_15": "七章者，恢演始末通道之關也。",
    "T46n1915_001:0474b04_16": "五略者，舉其宏綱截流之津也。",
    "T46n1915_001:0474b05_17": "十境者，發動之機，立觀之諦也。",
    "T46n1915_001:0474b06_18": "十乘者，妙用所修，發行之門也。",
    "T46n1915_001:0474b07_0": "止於正觀而終於見境者，義備故也。",
    "T46n1915_001:0474b07_1": "闕其餘者，非修之要也。",
    "T46n1915_001:0474b08_2": "乘者何也？",
    "T46n1915_001:0474b08_3": "載萬物而運者也。",
    "T46n1915_001:0474b09_0": "十者何也？",
    "T46n1915_001:0474b09_1": "成載之事者也。",
    "T46n1915_001:0474b09_2": "知其境之妙，不行而至者，德之上也。",
    "T46n1915_001:0474b10_3": "乘一而已矣，豈藉夫九哉？",
    "T46n1915_001:0474b11_0": "九者，非他相生之說，未至者之所踐也。",
    "T46n1915_001:0474b11_1": "故發心者，發無所發；安心者，安無所安；破遍者，破無所破。",
    "T46n1915_001:0474b13_2": "爰至餘乘，皆不得已而說也。",
    "T46n1915_001:0474b13_3": "至於別其義例、判為章目，推而廣之不為繁，統而簡之不為少，如連環不可解也，如貫珠不可雜也，如懸鏡不可弇也，如通川不可遏也。",
    "T46n1915_001:0474b16_4": "義家多門，非諍論也；按經證義，非虛說也；辯四教淺深，事有源也；成一事因緣，理無遺也。",
    "T46n1915_001:0474b18_5": "噫！",
    "T46n1915_001:0474b19_0": "《止觀》其救世明道之書乎！",
    "T46n1915_001:0474b19_1": "非夫聖智超絕卓爾獨立，其孰能為乎？",
    "T46n1915_001:0474b20_2": "非夫聰明深達得意忘象，其孰能知乎？",
    "T46n1915_001:0474b21_3": "今之人乃專用章句文字從而釋之，又何疎漏耶！",
    "T46n1915_001:0474b22_4": "或稱：不思議境與不思議事皆極聖之域，等覺至人猶所未盡；若凡夫生滅心行三惑浩然，於言說之中推上妙之理，是猶醯雞而說大鵬，夏蟲之議層氷，其不可見明矣。",
    "T46n1915_001:0474b26_5": "今止觀之說，文字萬數廣論果地，無益初學。",
    "T46n1915_001:0474b27_6": "豈如暗然自修功至自至，何必以早計為事乎？",
    "T46n1915_001:0474b28_7": "是大不然。",
    "T46n1915_001:0474b28_8": "凡所為上聖之域，豈隔闊遼敻與凡境杳絕歟？",
    "T46n1915_001:0474b29_9": "是唯一性而已，得之為悟，失之為迷；一理而已，迷而為凡，悟而為聖。",
    "T46n1915_001:0474c02_10": "迷者自隔，理不隔也；失者自失，性不失也。",
    "T46n1915_001:0474c03_11": "《止觀》之作，所以離異同而究聖神，使群生正性而順理者也。",
    "T46n1915_001:0474c04_12": "正性順理，所以行覺路而至妙境也。",
    "T46n1915_001:0474c05_13": "不知此教者，則學何所入？",
    "T46n1915_001:0474c05_14": "功何所施？",
    "T46n1915_001:0474c06_15": "智何所發？",
    "T46n1915_001:0474c06_16": "譬如無目，昧於日月之光，行於重險之處，顛踣墮落，可勝既乎！",
    "T46n1915_001:0474c07_17": "噫！",
    "T46n1915_001:0474c07_18": "去聖久遠，賢人不出，庸昏之徒含識而已。",
    "T46n1915_001:0474c08_19": "致使魔邪詭惑，諸黨並熾。",
    "T46n1915_001:0474c09_20": "空有云云，為沈為穿。",
    "T46n1915_001:0474c09_21": "有膠于文句不敢動者，有流於漭浪不能住者；又太遠而甘心不至者，有太近而我身即是者；有枯木而稱定者，有竅號而稱慧者；有奔走非道而言權者，有假於鬼而言通者；有放心而言廣者，有罕言而為密者；有齒舌潛傳為口訣者。",
    "T46n1915_001:0474c15_22": "凡此之類，自立為祖、繼祖為家，反經非聖，昧者不覺。",
    "T46n1915_001:0474c16_23": "仲尼有言：「道之不明也，我知之矣。」",
    "T46n1915_001:0474c17_24": "由物累也。",
    "T46n1915_001:0474c17_25": "悲夫！",
    "T46n1915_001:0474c17_26": "隋開皇十八年，智者大師去世，至皇朝建中垂二百載，以斯文相傳凡五家師：其始曰灌頂，其次曰晉雲威，又其次曰東陽小威，又其次曰左溪朗公，其五曰荊溪然公。",
    "T46n1915_001:0474c21_27": "頂於同門中慧解第一，能奉師訓集成此書，蓋不以文辭為本故也，或失則煩，或得則野。",
    "T46n1915_001:0474c23_28": "當二威之際緘授而已，其道不行。",
    "T46n1915_001:0474c24_29": "天寶中左溪始弘解說，而知者蓋寡。",
    "T46n1915_001:0474c24_30": "荊溪廣以傳記數十萬言，網羅遺法，勤矣備矣。",
    "T46n1915_001:0474c26_0": "荊溪滅後，知其說者適三四人。",
    "T46n1915_001:0474c26_1": "古人云：「生而知之者上，學而知之者次，困而學之又其次。」",
    "T46n1915_001:0474c28_0": "夫生而知之者，蓋性德者也；學而知之者，天機深者也；若嗜欲深、耳目塞，雖學而不知，斯為下矣。",
    "T46n1915_001:0475a01_1": "今夫學者，內病於蔽，外役於煩，沒世不能通其文，數年不能得其益。",
    "T46n1915_001:0475a02_2": "則業文為之屢校，梏足也；棼句為之簸糠，眯目也。",
    "T46n1915_001:0475a03_3": "以不能諭之師，教不領之弟子，《止觀》所以未光大於時也。",
    "T46n1915_001:0475a05_4": "予常戚戚於是，整其宏綱、撮其機要，其理之所存，教之所急，或易置之、或引伸之；其義之迂、其辭之鄙，或薙除之、或潤色之。",
    "T46n1915_001:0475a07_5": "大凡浮疎之患十愈其九，廣略之宜三存其一。",
    "T46n1915_001:0475a09_0": "是祛鄙滯道蒙童，貽諸他人則吾豈敢！",
    "T46n1915_001:0475a09_1": "若同見同行且不以止觀罪我，亦無隱乎爾。",
    "T46n1915_001:0475a10_2": "建中上元甲子首事，筆削三歲。",
    "T46n1915_001:0475a11_3": "歲在析木之津，功畢云爾。"
}