{
    "X62n1176_001:0144a03": " 淨土全書序",
    "X62n1176_001:0144a05": "蓋聞願生淨土者。必先淨其心。其心淨則其土淨也。",
    "X62n1176_001:0144a06": "欲淨其心者。必專精其法。其法專則其功純也。往生",
    "X62n1176_001:0144a07": "淨土之書。實浩且繁。其持名之專。用功之精。莫尚於",
    "X62n1176_001:0144a08": "王龍舒淨土文矣。余昔甞閱其書。每置卷三歎。欲廣",
    "X62n1176_001:0144a09": "流通。俾九州四海若緇若素。若男若女。有厭離娑婆",
    "X62n1176_001:0144a10": "極苦。而忻羨安養極樂者。皆得攝百千萬億三昧於",
    "X62n1176_001:0144a11": "一念佛三昧中。十二時間。純而弗雜。約而易操。力省",
    "X62n1176_001:0144a12": "功倍。期孚效速。華開見佛。永脫輪迴。則此書誠為破",
    "X62n1176_001:0144a13": "障之前陣。割惑之利鋒。淨域之寶筏。入聖之要津。與",
    "X62n1176_001:0144a14": "茲棲水俞惠公居士。復原本龍舒。愽綜經論。彚為全",
    "X62n1176_001:0144a15": "書。既以自利。兼以利他。觀其直捷信向願力弘厚。可",
    "X62n1176_001:0144a16": "謂入海而取明月之珠。登山而採連城之璧。無以加",
    "X62n1176_001:0144a17": "矣。刻成。乞余一言。以為序。余固知法專而后功純。功",
    "X62n1176_001:0144a18": "純而后心淨。心淨而后土淨。其將旦暮而遇之也。寧",
    "X62n1176_001:0144a19": "止多善根多福德多因緣而已哉。",
    "X62n1176_001:0144a20": "康熈三年仲秋之月　報恩琇頭陀　題",
    "X62n1176_001:0144b03": " 淨土全書序",
    "X62n1176_001:0144b05": "安養國法王子之言曰。淨念相繼。得三摩地。即淨土",
    "X62n1176_001:0144b06": "心。不必淨土歟。曰勢至菩薩欲入於微塵內。轉根本",
    "X62n1176_001:0144b07": "法輪。識淨土成住有因也。曹溪大師之言曰。東方人",
    "X62n1176_001:0144b08": "求生西方。西方人求生何國。即求生不必往生歟。曰",
    "X62n1176_001:0144b09": "盧祖。慮人於一真界。起爾我諍端。明淨土跬步可到",
    "X62n1176_001:0144b10": "也。是故黃童白叟不論年。華屋蓽門不論地。動靜閒",
    "X62n1176_001:0144b11": "忙不論時。無人非念佛人。無地非念佛地。無時非念",
    "X62n1176_001:0144b12": "佛時。然則一切人是佛本來人。一切地是佛降生地。",
    "X62n1176_001:0144b13": "一切時是佛成道時。聲聲是佛聲。念念是佛念。龍舒",
    "X62n1176_001:0144b14": "居士於淨土三昧。倏然而起。歡喜合掌。而告我言。棲",
    "X62n1176_001:0144b15": "水善里。有大長者。現淨清身。與我某甲。分座說法。令",
    "X62n1176_001:0144b16": "諸眾生。同行佛行。同堅佛願。同證佛心。同生佛土。靈",
    "X62n1176_001:0144b17": "山老人為作證明。山僧不覺手舞足蹈。敬書是語於",
    "X62n1176_001:0144b18": "其簡端。",
    "X62n1176_001:0144b19": "康熈甲辰初冬日靈隱弘禮題於直指堂中",
    "X62n1176_001:0144c03": " 淨土全書序",
    "X62n1176_001:0144c05": "禪宗自達磨西來。派傳五葉。燈續千秋。其間大智利",
    "X62n1176_001:0144c06": "根。一聞徹悟。妙證無上者固多。若凡夫之人。根器頑",
    "X62n1176_001:0144c07": "鈍。雖菩提種子當身具足。而雲深霧重。推盪不開。對",
    "X62n1176_001:0144c08": "以痴漢。廼欲以棒喝喚醒。是猶以盲詔盲。累劫難明。",
    "X62n1176_001:0144c09": "安在其為大慈父耶。釋迦如來為是特說彌陀一經。",
    "X62n1176_001:0144c10": "單指念佛往生。前哲如慧遠。首結蓮社。中峯深懷淨",
    "X62n1176_001:0144c11": "土。宣暢念佛法門。向慕西方極樂。大抵從凡夫所貪",
    "X62n1176_001:0144c12": "着處。猛然善誘。解者不敢以為非。昧者深以為可喜。",
    "X62n1176_001:0144c13": "蓋無智無愚大共極便之途也。柰何末法浸衰。本原",
    "X62n1176_001:0144c14": "漸晦。即知念佛可以往生。究不識所念何佛。遂令西",
    "X62n1176_001:0144c15": "方有億萬之遙。苦海無回頭之樂。豈知所謂念佛者",
    "X62n1176_001:0144c16": "非徒以齒舌也。念念是心。念念是佛。纔一動念。西方",
    "X62n1176_001:0144c17": "即爾現前。纔一現前。是名極樂世界。然則念佛往生",
    "X62n1176_001:0144c18": "之說。其諸即心即佛之謂與。以為提宗。離念何處尋",
    "X62n1176_001:0144c19": "宗。以為直證。舍佛將何作證。是知列祖傳燈。頓超生",
    "X62n1176_001:0144c20": "死。眾生篤信。遂脫輪迴。其歸一也。近代蓮池大師重",
    "X62n1176_001:0144c21": "開捷徑。啟廸愚迷。今復澤邈而誨湮矣。茲寶蓮俞君。",
    "X62n1176_001:0144c22": "慮安養之虗懸。憫塵沙之罔覺。仰企龍舒之懿訓。宏",
    "X62n1176_001:0144c23": "參經傳之元詮。彚為一書。其文愽而不繁。其義括而",
    "X62n1176_001:0144c24": "無隱。殆以嗣揚至教。而廣接群蒙于弗墜者哉。予不",
    "X62n1176_001:0145a01": "敏。諷覧終編。頓生歡喜。而為之言。",
    "X62n1176_001:0145a02": "康熈乙巳仲春既望狀元四明史大成謹序",
    "X62n1176_001:0145a05": " 淨土全書序",
    "X62n1176_001:0145a07": "淨土之說。肇自阿彌陀佛。慈願弘開。彰于釋迦牟尼",
    "X62n1176_001:0145a08": "佛。特告阿難。其言非妄。故西土傳教。流入中華。翕然",
    "X62n1176_001:0145a09": "遵信。如響應聲。至晉慧遠祖師及劉遺民諸君。結蓮",
    "X62n1176_001:0145a10": "社百餘人。篤信專修。其中感佛來迎。脫生淨土者。不",
    "X62n1176_001:0145a11": "勝屈指。嗣後隋有智者。魏有曇鸞。唐有善導五會臺",
    "X62n1176_001:0145a12": "岩。大振宗風。迨宋永明省常慈照諸師。勸修益勵。及",
    "X62n1176_001:0145a13": "王龍舒先生。嚮往愈堅。修持愈篤。臨終立化。淨土之",
    "X62n1176_001:0145a14": "歸較然矣。自利利他。著淨土文十三卷。以詔來學。歲",
    "X62n1176_001:0145a15": "久板翳。呂元益重為刊梓。欲壽其傳。刊至四卷第九",
    "X62n1176_001:0145a16": "第十板。迸出舍利三顆。見之呂師說序中。章章可攷。",
    "X62n1176_001:0145a17": "此皆精誠所感。示現神通。孰謂佛法無靈騐耶。明蓮",
    "X62n1176_001:0145a18": "池大師。亦每每導人。念佛往生。其教稍廣。予生也晚。",
    "X62n1176_001:0145a19": "間甞竊聞其說。而未悉其指。近得龍舒淨土文。虔誦",
    "X62n1176_001:0145a20": "詳覧。恍然見先生一片婆心。真法寶中度世之慈航",
    "X62n1176_001:0145a21": "也。然此書大都接引中下居多。其文浩繁。恐根鈍者",
    "X62n1176_001:0145a22": "不能豁然生信。竊不自揣。括其要旨。畫為淨土定式。",
    "X62n1176_001:0145a23": "刊板流通。普勸道俗。猶慮淨土之蘊未大備也。更慱",
    "X62n1176_001:0145a24": "采諸經及餘尊宿所緒論。輯為全書。以擴見聞。所以",
    "X62n1176_001:0145b01": "啟人之信。破人之疑。鼓邁往之志。策銳進之階者。視",
    "X62n1176_001:0145b02": "前哲為粗備。冀令娑婆世界眾生。人人信向七寶池",
    "X62n1176_001:0145b03": "中。蓮花日日發生。庶幾淨土一門。永播恒沙于無量",
    "X62n1176_001:0145b04": "焉爾。",
    "X62n1176_001:0145b05": "康熈三年甲辰仲夏　寶蓮道人俞行敏謹題",
    "X62n1176_001:0145b08": " 勸修淨土啟",
    "X62n1176_001:0145b10": "竊以學佛初機。大悲自菩薩心印。利他要行。誘進乃",
    "X62n1176_001:0145b11": "淨業勝因。晉社羣贒。願偕生於極樂。十方海眾。宜彚",
    "X62n1176_001:0145b12": "拔於娑婆。痛生死之難逃。嘆無常之甚速。敢不景仰。",
    "X62n1176_001:0145b13": "前哲鼓倡當來。勸一人以至多人。布沙門之法施。念",
    "X62n1176_001:0145b14": "一佛以至億佛。適淨土之慈航。勉爾同儕。深植善本。",
    "X62n1176_001:0145b15": "常為道侶。勤策真功。一夫退惰。則恊力提撕。一子遐",
    "X62n1176_001:0145b16": "昇。則交相接引。庶使眾生不永滯乎迷途。且令善信",
    "X62n1176_001:0145b17": "咸慶登夫寶所。若徒知而不修。累葉常沉黑獄。苟推",
    "X62n1176_001:0145b18": "已而行化。現身即是彌陀。敢冀弘仁。轉加喚醒。立時",
    "X62n1176_001:0145b19": "下手。猛地回頭。一生遂補佛處。曠刼不染纖塵。斯誠",
    "X62n1176_001:0145b20": "超脫輪迴之捷徑。而直馳安養之康衢也。寶蓮道人",
    "X62n1176_001:0145b21": "謹啟",
    "X62n1176_001:0145c03": " 淨土文序",
    "X62n1176_001:0145c05": "阿彌陀如來。以大願力。攝受羣品。繫念甚簡。證果甚",
    "X62n1176_001:0145c06": "速。或者疑之。余甞為之言。阿彌陀佛即汝性是。極樂",
    "X62n1176_001:0145c07": "國土即汝心是。眾生背覺合塵。淪於七趣。立我與佛",
    "X62n1176_001:0145c08": "天地懸隔。佛為是故。慈悲方便開示悟入。現諸無量",
    "X62n1176_001:0145c09": "如幻三昧。莊嚴其國。備極華好。復以辯智而為演說。",
    "X62n1176_001:0145c10": "令諸眾生歡喜愛樂。於日用中。能發一念。念彼如來。",
    "X62n1176_001:0145c11": "欲生其國。即此一念清淨堅固。還性所有。與佛無異。",
    "X62n1176_001:0145c12": "當是念時。不起於坐。阿彌陀佛極樂國土悉皆現前",
    "X62n1176_001:0145c13": "如是修習。乃至純熟。幻身壞時。此性不壞。金蓮華臺。",
    "X62n1176_001:0145c14": "由性種生。往生其中。如歸吾廬。諸佛菩薩即我眷屬。",
    "X62n1176_001:0145c15": "性無異故。自相親愛。友人龍舒王虗中。端靜簡潔。愽",
    "X62n1176_001:0145c16": "通羣書。訓傳六經諸子數十萬言。一旦捐之。曰是皆",
    "X62n1176_001:0145c17": "業習。非究竟法。吾其西方之歸。自是精進。惟佛惟念。",
    "X62n1176_001:0145c18": "年且六十。布衣蔬茹。重趼千里。以是教人。風雨寒暑。",
    "X62n1176_001:0145c19": "弗皇恤閒居。日課千拜。夜分乃寢。面目奕奕有光。望",
    "X62n1176_001:0145c20": "之者。信其為有道之士也。紹興辛巳秋。過家君於宣",
    "X62n1176_001:0145c21": "城。留兩月。始見其淨土文。凡修習法門。與感驗章著。",
    "X62n1176_001:0145c22": "具有巔末。將求信道。鋟木傳焉。諉予序其書。故為之",
    "X62n1176_001:0145c23": "題其端云。虗中名日休。十月旦。狀元歷陽張孝祥序。",
    "X62n1176_001:0146a03": " 重刊龍舒淨土文序",
    "X62n1176_001:0146a05": "華嚴經云。信為道元功德母。長養一切諸善根。然世",
    "X62n1176_001:0146a06": "之所謂修淨土者。不可以不信也。淨土乃西方極樂",
    "X62n1176_001:0146a07": "世界。其中種種殊勝莊嚴。阿彌陀經載之詳矣。阿彌",
    "X62n1176_001:0146a08": "陀乃彼中之佛。未成佛以前。有四十八願。願願度人。",
    "X62n1176_001:0146a09": "眾生願生彼國者。一稱其名。隨念往生。末世之人。皆",
    "X62n1176_001:0146a10": "於命終氣絕之後。令他人稱念十聲。謂之十念。何益",
    "X62n1176_001:0146a11": "於事。却不知於平日諸惡莫作眾善奉行。念念不離",
    "X62n1176_001:0146a12": "西方淨土。念念願見彼佛彌陀。直至命終。不差不亂。",
    "X62n1176_001:0146a13": "蓮臺上品。決定化生。五濁惡世。更不再入。但闡提之",
    "X62n1176_001:0146a14": "人不信有之。被惡業昏翳。既不能自修。又障他人修。",
    "X62n1176_001:0146a15": "此入地獄如箭射。誠可憫也。譬如遐邦絕域之人。居",
    "X62n1176_001:0146a16": "處服食。極其荒凉。安知有中國富貴快樂。一旦或有",
    "X62n1176_001:0146a17": "語之者。咸以為妄。其中乃至一人聽而信之。念慕中",
    "X62n1176_001:0146a18": "國。大厭彼土。願身沒而生焉。今生中國之人。豈無若",
    "X62n1176_001:0146a19": "輩乎。此世界中。豈無遐邦絕域乎。既有南贍部洲。便",
    "X62n1176_001:0146a20": "有西方淨土。捨此生彼。亦理之常。烏得而不信哉。諸",
    "X62n1176_001:0146a21": "佛無妄語。佛語不誤人。先賢達士及禪門宗師亦多",
    "X62n1176_001:0146a22": "修淨土。惟龍舒王居士信之篤。修之勤。正念現前。臨",
    "X62n1176_001:0146a23": "終明白。淨土之歸無疑矣。自利利他。又作淨土文十",
    "X62n1176_001:0146a24": "三卷。引三教經書為證。方便利益。開導後人。可謂一",
    "X62n1176_001:0146b01": "念萬年。歲久板翳。不任披閱。吾侄呂元益。遜齋自號。",
    "X62n1176_001:0146b02": "康廬隱客。乃先兄道山左丞之子。夙植善本。來生我",
    "X62n1176_001:0146b03": "家。行己立身。靡不在道。饑寒病苦。周恤有恒。道釋諸",
    "X62n1176_001:0146b04": "經印施饒益。修行淨業。惟已自知發心。重為刊梓。欲",
    "X62n1176_001:0146b05": "壽其傳。願一切眾生。悉歸淨土。刊至第四卷第九第",
    "X62n1176_001:0146b06": "十板。鐵筆有礙。迸出舍利三顆。嵌罅深隱。光彩熣燦。",
    "X62n1176_001:0146b07": "眾驚異焉。此皆阿彌陀佛悲智示現。龍舒居士願力",
    "X62n1176_001:0146b08": "不泯。吾侄信心堅固所致。謂佛法無靈騐。西方無淨",
    "X62n1176_001:0146b09": "土可乎。延祐三年。歲次丙辰中秋。同修淨土信士。奉",
    "X62n1176_001:0146b10": "訓大夫前江淮等處財賦都總府副總管古壽呂師",
    "X62n1176_001:0146b11": "說。書於潯陽寓舍之信堂。",
    "X62n1176_001:0146b14": " 重刊龍舒淨土文序",
    "X62n1176_001:0146b16": "予甞閱龍舒淨土文。知王居士之用心。普度一切。兼",
    "X62n1176_001:0146b17": "攝三乘。而其接中下二根之功為最多。何者。葢此事",
    "X62n1176_001:0146b18": "本來現成。不假修證。纔涉有想。便落第二義。而世之",
    "X62n1176_001:0146b19": "人。不皆上根利器也。非示以起信修持之方。證以現",
    "X62n1176_001:0146b20": "世感應之跡。則其能無所緣。而發心者鮮矣。此淨土",
    "X62n1176_001:0146b21": "文。乃修行之捷徑。如肯心信受。則無論根器利鈍。持",
    "X62n1176_001:0146b22": "習淺深。現世末後均得證果。誠世之所不可無者。或",
    "X62n1176_001:0146b23": "者以十聲念佛。恐未能深入三昧。觀想不純。未必臨",
    "X62n1176_001:0146b24": "終受用。殊不知世界皆從想生。遂成幻有。何況專修",
    "X62n1176_001:0146c01": "淨土者。終身禮拜注念。而不能隨意往生。必無是理",
    "X62n1176_001:0146c02": "也。惟直截根原之士。頓空諸幻者。無需乎此。而一切",
    "X62n1176_001:0146c03": "初地學人。舍是則如盲。不任杖倀倀何之。予故謂。居",
    "X62n1176_001:0146c04": "士接中下二根之功為最多。在在處處不可無此書",
    "X62n1176_001:0146c05": "也。萬曆二年歲次甲戌仲秋吉日。紫雲山人宗門後",
    "X62n1176_001:0146c06": "學操守經書。",
    "X62n1176_001:0146c09": " 佛祖因緣",
    "X62n1176_001:0146c11": "鼓音王經云。過去久遠劫中。有國名妙喜。王名憍尸",
    "X62n1176_001:0146c12": "迦。祖父清泰國王。父月上轉輪王。母殊勝妙顏。皇后",
    "X62n1176_001:0146c13": "生三子。長曰月明。次曰憍尸迦。三曰帝眾。時有一佛",
    "X62n1176_001:0146c14": "出世。號世自在王如來。憍尸迦棄舍國位。投佛出家。",
    "X62n1176_001:0146c15": "名曰法藏比丘。恭對如來。發四十八種廣大行願。普",
    "X62n1176_001:0146c16": "度十方一切眾生。若一願不滿者。誓不作佛。是時諸",
    "X62n1176_001:0146c17": "天散華。大地震動。空中讚言。決定成佛(號阿彌陀)。",
    "X62n1176_001:0146c18": "悲華經云。往昔刼中。有轉輪王。名無諍念。大臣寶海",
    "X62n1176_001:0146c19": "為善知識。同于寶藏佛所發願。輪王云。我作佛時。在",
    "X62n1176_001:0146c20": "於清淨安樂世界。攝受一切眾生。大臣云。我作佛時。",
    "X62n1176_001:0146c21": "在於五濁苦惱世界。度脫一切眾生。無諍念王者。阿",
    "X62n1176_001:0146c22": "彌陀佛是也。寶海大臣者。釋迦牟尼佛是也。似此君",
    "X62n1176_001:0146c23": "臣道合。名為攝折二門。是故阿彌陀佛在彼淨土。接",
    "X62n1176_001:0146c24": "引眾生。釋迦牟尼佛在此娑婆。教化眾生。",
    "X62n1176_001:0147a01": "(柔輭自墮者。宜以攝受法門化之。如說安養功德莊嚴等。剛強自是者。宜以折伏法門度之。如說娑婆苦",
    "X62n1176_001:0147a02": "難昇沉等)。",
    "X62n1176_001:0147a04": " 菩薩因緣",
    "X62n1176_001:0147a06": "悲華經又云。爾時寶藏如來。復告第一不眴太子。(即轉",
    "X62n1176_001:0147a07": "輪王之子)今當號汝為觀世音。無量壽佛般涅槃。(此云入寂滅)",
    "X62n1176_001:0147a08": "後當成佛道。號普光功德山如來。又告第二尼摩太",
    "X62n1176_001:0147a09": "子。次當作佛。號善住功德寶王如來。汝以願力。取清",
    "X62n1176_001:0147a10": "淨土。復號汝為大勢至。",
    "X62n1176_001:0147a11": "大阿彌陀經云。佛言。彼佛(即阿彌陀)至般泥洹(即涅槃)時。觀",
    "X62n1176_001:0147a12": "世音菩薩乃當作佛。掌握化權。教化度脫十方世界",
    "X62n1176_001:0147a13": "諸天人民。以至蜎飛蠕動之類。皆令得泥洹之道。轉",
    "X62n1176_001:0147a14": "相教化度脫。一如大師阿彌陀佛。無有窮極。復往無",
    "X62n1176_001:0147a15": "央數劫。乃般泥洹。其次大勢至作佛。掌握化權。教化",
    "X62n1176_001:0147a16": "度脫。一如阿彌陀佛。經歷刼數。永無般泥洹時。",
    "X62n1176_001:0147a18": "淨土全書目次",
    "X62n1176_001:0147a20": "卷上",
    "X62n1176_001:0147a21": "序佛祖因緣菩薩因緣",
    "X62n1176_001:0147a22": "淨土原始淨土起信淨土定式",
    "X62n1176_001:0147a23": "修持要約淨土扶迷",
    "X62n1176_001:0147a24": "卷下",
    "X62n1176_001:0147b01": "淨土果證(沙門往生類　王臣往生類　處士往生類　尼眾往生類　婦女往生類",
    "X62n1176_001:0147b02": "　惡人往生類　畜生往生類)念佛現應",
    "X62n1176_001:0147b04": "淨土全書目次(終)",
    "X62n1176_001:0147b10": "淨土全書卷上",
    "X62n1176_001:0147b12": "宋國學進士　王龍舒先生　著",
    "X62n1176_001:0147b13": "後學　俞行敏惠公甫　重輯",
    "X62n1176_001:0147b14": "淨土原始",
    "X62n1176_001:0147b15": "經言。西方淨土以七寶莊嚴。常清淨自然。無一切穢",
    "X62n1176_001:0147b16": "雜。故名淨土。其人皆蓮華中生。長生不老。其景序常",
    "X62n1176_001:0147b17": "春。無復寒暑。大受快樂。無一切苦惱。故名極樂世界。",
    "X62n1176_001:0147b18": "其佛梵語。名阿彌陀者。此云無量。以我佛光明。照見",
    "X62n1176_001:0147b19": "十方世界。無有限量。凡念佛眾生。無不知之故。又名",
    "X62n1176_001:0147b20": "無量光佛。我佛壽命。與其國中人民壽命。皆無有限",
    "X62n1176_001:0147b21": "量。雖恒河沙劫。亦無有盡故。又名無量壽佛。我佛有",
    "X62n1176_001:0147b22": "大誓願(誓願見後)度人。其威神不可思議故。至心信向念",
    "X62n1176_001:0147b23": "其名號者。西方七寶池中。即生蓮華一朵。他日於其",
    "X62n1176_001:0147b24": "中託生。直脫輪迴之外。更得阿鞞跋致(華言不退轉)。",
    "X62n1176_001:0147c01": "彌陀經云。極樂國土。七重欄楯。七重羅網。七重行樹。",
    "X62n1176_001:0147c02": "皆是四寶。周帀圍繞。又有七寶池。八功德水。充滿其",
    "X62n1176_001:0147c03": "中。池底純以金沙布地。四邊階道。金銀琉璃玻瓈合",
    "X62n1176_001:0147c04": "成。上有樓閣。亦以金銀琉璃玻瓈硨磲赤珠碼碯。而",
    "X62n1176_001:0147c05": "嚴飾之。池中蓮華。大如車輪。青色青光。黃色黃光。赤",
    "X62n1176_001:0147c06": "色赤光。白色白光。微妙香潔。又常作天樂。黃金為地。",
    "X62n1176_001:0147c07": "晝夜六時。雨天曼陀羅華。又有種種奇妙雜色之鳥。",
    "X62n1176_001:0147c08": "白鶴孔雀。鸚鵡舍利。迦陵頻伽。共命之鳥。是諸眾鳥。",
    "X62n1176_001:0147c09": "晝夜六時。出和雅音。其音演暢五根五力。七菩提分。",
    "X62n1176_001:0147c10": "八聖道分。如是等法。其土眾生。聞是音已。皆悉念佛",
    "X62n1176_001:0147c11": "念法念僧。是諸眾鳥。非罪報所生。皆是阿彌陀佛欲",
    "X62n1176_001:0147c12": "令法音宣流。變化所作。又微風吹動諸寶行樹。及寶",
    "X62n1176_001:0147c13": "羅網。出微妙音。譬如百千種樂同時俱作。聞是音者。",
    "X62n1176_001:0147c14": "自然皆生念佛念法念僧之心。",
    "X62n1176_001:0147c15": "又云。若善男子善女人。聞說阿彌陀佛。執持名號。若",
    "X62n1176_001:0147c16": "一日。若二日。若三日。若四日。若五日。若六日。若七日。",
    "X62n1176_001:0147c17": "一心不亂。其人臨命終時。阿彌陀佛。與諸聖眾。現在",
    "X62n1176_001:0147c18": "其前。是人終時。心不顛倒。即得往生阿彌陀佛極樂",
    "X62n1176_001:0147c19": "國土。",
    "X62n1176_001:0147c20": "大彌陀經云。阿彌陀佛剎中。皆自然七寶相間為地。",
    "X62n1176_001:0147c21": "或純以一寶為地。光色照耀。奇妙清淨。超越十方一",
    "X62n1176_001:0147c22": "切世界。其國恢廓曠蕩。不可窮盡。地皆平正。無須彌",
    "X62n1176_001:0147c23": "山及金剛圍一切諸山。亦無大海小海及坑坎井谷。",
    "X62n1176_001:0147c24": "亦無幽暗之所。無地獄餓鬼畜生。以至蜎飛蝡動之",
    "X62n1176_001:0148a01": "類。無諸龍鬼神。亦無雨露。惟有自然流泉。亦無寒暑。",
    "X62n1176_001:0148a02": "氣象常春。清快明麗。不可具言。阿彌陀佛。講堂精舍。",
    "X62n1176_001:0148a03": "皆自然七寶相間而成。復有七寶。以為樓觀欄楯。復",
    "X62n1176_001:0148a04": "以七寶。為之瓔珞。懸飾其側。復以白珠明月珠摩尼",
    "X62n1176_001:0148a05": "珠。為之交絡。徧覆其上。殊特妙好。不可勝言。其餘菩",
    "X62n1176_001:0148a06": "薩聲聞所居宮宇。亦復如是。彼諸天及世人。衣服飲",
    "X62n1176_001:0148a07": "食。華香瓔珞。傘葢幢幡。微妙音樂。隨意而現。所居宮",
    "X62n1176_001:0148a08": "宇樓閣。稱其形色。高下大小。或以一寶二寶。乃至無",
    "X62n1176_001:0148a09": "量眾寶。悉化現而成。然宮宇有隨意高大。浮于空中。",
    "X62n1176_001:0148a10": "若雲氣者。有不能隨意高大。止在地上。如世間者。其",
    "X62n1176_001:0148a11": "故非他。能隨意者。乃前世求道時。慈心精進。益作諸",
    "X62n1176_001:0148a12": "善。德厚所致。不能隨意者。乃求道時。不慈心精進。德",
    "X62n1176_001:0148a13": "薄所致。所以別進有勤惰。德有大小。示眾見之。其內",
    "X62n1176_001:0148a14": "外復有自然流泉及諸池沼。與自然七寶俱生。有純",
    "X62n1176_001:0148a15": "一寶池者。其底沙亦以一寶。若黃金池者。底白銀沙。",
    "X62n1176_001:0148a16": "水晶池者。底琉璃沙。珊瑚池者。底琥珀沙。二寶為一",
    "X62n1176_001:0148a17": "池者。底沙亦以二寶。若三寶四寶。以至七寶。共為一",
    "X62n1176_001:0148a18": "池者。其底亦如是。此諸寶池。有方四十里者。有方五",
    "X62n1176_001:0148a19": "六十里者。展轉漸大。以至方二萬四百八十里。皆菩",
    "X62n1176_001:0148a20": "薩聲聞諸上善人生長之所。若彼佛池。其方倍此。是",
    "X62n1176_001:0148a21": "諸池者。皆八功德水。湛然盈滿。清淨香潔。味如甘露。",
    "X62n1176_001:0148a22": "十方無央數世界。諸天人民。以至蜎飛蝡動之類。往",
    "X62n1176_001:0148a23": "生阿彌陀佛剎者。皆于七寶池蓮華中化生。自然長",
    "X62n1176_001:0148a24": "大。亦無乳養。皆食自然之食。諸菩薩聲聞諸上善人。",
    "X62n1176_001:0148b01": "有時浴于其中。意欲令水沒足。水即沒足。欲令至膝",
    "X62n1176_001:0148b02": "至腰。以至於頸。水亦如是。欲令其水如初。即亦如初。",
    "X62n1176_001:0148b03": "調和冷煖。無不順適。開神悅體。滌蕩情慮。清明澄潔。",
    "X62n1176_001:0148b04": "瑩若無形。既出浴已。各坐一蓮華上。自然微風徐動。",
    "X62n1176_001:0148b05": "吹諸寶樹。或作音樂。或作法音。吹諸寶華。皆成異香。",
    "X62n1176_001:0148b06": "散諸菩薩聲聞之上。諸菩薩聲聞。有欲聞法音者。有",
    "X62n1176_001:0148b07": "欲聞樂音者。有欲聞華香者。有皆不欲聞者。其欲聞",
    "X62n1176_001:0148b08": "者。輙獨聞之。不欲聞者。寂無所聞。各適其意。自然快",
    "X62n1176_001:0148b09": "樂。隨往進修。有在地講經者。誦經者。自說經者。口授",
    "X62n1176_001:0148b10": "經者。聽經者。念經者。思道者。坐禪一心者。經行者。仍",
    "X62n1176_001:0148b11": "有在虗空中講經者。誦經者。自說經者。口授經者。聽",
    "X62n1176_001:0148b12": "經者。念經者。思道者。坐禪一心者。經行者。其間有未",
    "X62n1176_001:0148b13": "得須陀洹者。因是得須陀洹。未得斯陀含者。因得斯",
    "X62n1176_001:0148b14": "陀含。未得阿那含者。因得阿那含。未得不退轉地菩",
    "X62n1176_001:0148b15": "薩者。乃得不退轉地菩薩。各隨其質而有所得。諸寶",
    "X62n1176_001:0148b16": "池中。其水轉相灌注。不疾不徐。波揚無量自然妙聲。",
    "X62n1176_001:0148b17": "或作說佛聲。或作說法聲。或作說僧聲。或作說寂靜",
    "X62n1176_001:0148b18": "聲。說空無我聲。說大慈悲聲。說波羅蜜聲。說十力無",
    "X62n1176_001:0148b19": "畏不共法聲。說諸通慧聲。說無所作聲。說不起滅聲。",
    "X62n1176_001:0148b20": "說無生忍聲。乃至說甘露灌頂一切妙法等聲。聞者",
    "X62n1176_001:0148b21": "喜悅無量。發清淨心。無諸分別。正直平等。成熟善根。",
    "X62n1176_001:0148b22": "永不退于無上菩提。于彼世界。不復聞于地獄餓鬼",
    "X62n1176_001:0148b23": "畜生夜叉。殺生偷盜鬪諍惡口兩舌。如是等一切惡",
    "X62n1176_001:0148b24": "聲。聞且絕無。況有其實。但有自然清淨之音。自然快",
    "X62n1176_001:0148c01": "樂之事。是故其剎名曰極樂。池岸上有無數栴檀香",
    "X62n1176_001:0148c02": "樹。吉祥果樹。華果恒芳。異香流布。又有天優鉢羅華。",
    "X62n1176_001:0148c03": "鉢曇摩華。拘牟頭華。芬陀利華。雜色光茂。彌覆水上。",
    "X62n1176_001:0148c04": "復有七種寶樹。其純一寶樹者。根莖枝葉花果。皆以",
    "X62n1176_001:0148c05": "一寶。若二寶三寶。乃至七寶為一樹者。根莖枝葉花",
    "X62n1176_001:0148c06": "果亦復如是。是諸寶樹。種種各自異行。行行相植。列",
    "X62n1176_001:0148c07": "數百千重。間以寶池亦復如是。乃至周徧世界。榮色",
    "X62n1176_001:0148c08": "光耀。不可勝視。清風時發。自成微妙音聲。無可比者。",
    "X62n1176_001:0148c09": "復有種種自然妙樂。而其音聲無非妙法。清暢嘹喨。",
    "X62n1176_001:0148c10": "微妙和雅。諸往生者。其飯食時。有欲金鉢銀鉢者。有",
    "X62n1176_001:0148c11": "欲水晶琉璃珊瑚瑪瑙。或明月珠摩尼珠白玉紫金",
    "X62n1176_001:0148c12": "等鉢者。皆隨其意。化現在前。百味飲食。充滿其中。多",
    "X62n1176_001:0148c13": "亦不餘。少亦不缺。食已自然化去。再欲食時。復現如",
    "X62n1176_001:0148c14": "前。所欲衣服。隨念即至。不假裁縫擣染浣濯。諸菩薩",
    "X62n1176_001:0148c15": "聲聞眾。其面目。皆端正靜好。其材性。皆智慧勇健。其",
    "X62n1176_001:0148c16": "所欲言。皆豫相知意。心所存念。無非道德。形于談說。",
    "X62n1176_001:0148c17": "無非正事。動合禮義。穆若弟兄。轉相教令。欽悅承受。",
    "X62n1176_001:0148c18": "意皆潔清。無所貪染。淫泆嗔怒愚痴之態。盡絕無餘。",
    "X62n1176_001:0149a01": "樂從經道。啟廸慧性。通其宿命。又有道場樹。高一千",
    "X62n1176_001:0149a02": "六百由旬。四布枝葉。八百由旬。根入寶地。五百由旬。",
    "X62n1176_001:0149a03": "及一切眾寶。自然合成。華果敷榮。作無量百千殊麗",
    "X62n1176_001:0149a04": "之色。于其樹上。或時微風徐動。演出無量妙法音聲。",
    "X62n1176_001:0149a05": "其聲流布。徧諸佛剎。眾生聞者得深法忍。住不退轉",
    "X62n1176_001:0149a06": "地。無其耳病。以至成就無上菩提。若有眾生。見此樹",
    "X62n1176_001:0149a07": "者。乃至成佛。于其中間。不生眼病。聞樹香者。不生鼻",
    "X62n1176_001:0149a08": "病。食樹果者。舌亦無病。樹光照者。身亦無病。觀想樹",
    "X62n1176_001:0149a09": "者。心得清涼。遠離貪等煩惱之病。皆得甚深法忍。住",
    "X62n1176_001:0149a10": "不退轉地。復有無量寶網彌覆其剎。又有自然德風",
    "X62n1176_001:0149a11": "徐動。不寒不暑。溫柔和輭。不疾不遲。吹諸寶網。及諸",
    "X62n1176_001:0149a12": "寶樹。演發無量微妙法音。流布萬種清雅德香。其有",
    "X62n1176_001:0149a13": "聞者。塵勞垢息。自然不生。風觸其身。自然快樂。其間",
    "X62n1176_001:0149a14": "欲作佛者。即令修菩薩行。以至成佛。既成佛已。其有",
    "X62n1176_001:0149a15": "宿願度生。則以弘誓功德。入他方生死界中。作獅子",
    "X62n1176_001:0149a16": "吼。說法度脫。爾時阿彌陀佛。以威神力。令彼教化一",
    "X62n1176_001:0149a17": "切眾生。度脫十方無央數諸天人民。以至蜎飛蝡動",
    "X62n1176_001:0149a18": "之類。往生其剎者。不可勝數。作聲聞得泥洹道者。亦",
    "X62n1176_001:0149a19": "不可勝數。作菩薩以至成佛者。亦不可勝數。如是寶",
    "X62n1176_001:0149a20": "剎。皆阿彌陀佛願力無邊。威神廣大。功德圓滿。自然",
    "X62n1176_001:0149a21": "化現。無窮無極。不可思議。晝夜一劫。說不能盡。今為",
    "X62n1176_001:0149a22": "汝等。略言之耳。十方世界諸天人民。有至心欲生阿",
    "X62n1176_001:0149a23": "彌陀佛剎者。別有三輩。其上輩生者。捨家棄欲。而作",
    "X62n1176_001:0149a24": "沙門。心無貪慕。持守經戒。行六波羅蜜。修菩薩業。一",
    "X62n1176_001:0149b01": "向專念阿彌陀佛。修諸功德。是人則于夢中。見佛及",
    "X62n1176_001:0149b02": "諸菩薩聲聞。其命欲終時。佛與聖眾。悉來迎致。即于",
    "X62n1176_001:0149b03": "七寶水池蓮華中化生。為不退轉地菩薩。所居七寶",
    "X62n1176_001:0149b04": "宮宇。在于空中。去佛所為近。其中輩生者。雖不能往",
    "X62n1176_001:0149b05": "作沙門。大修功德。常信受佛語。發無上菩提之心。專",
    "X62n1176_001:0149b06": "向念佛。隨力修善。奉持齋戒。起立塔像。飯食沙門。懸",
    "X62n1176_001:0149b07": "繒然燈。散華燒香。以此回向。願生其剎。命欲終時。佛",
    "X62n1176_001:0149b08": "亦化現其身。與諸大眾。在其人前。即隨往生。亦住不",
    "X62n1176_001:0149b09": "退轉地。次于上輩生者。其下輩生者。不能作諸功德。",
    "X62n1176_001:0149b10": "不發無上菩提之心。每日十聲念佛。願生其剎。命欲",
    "X62n1176_001:0149b11": "終時。亦夢見佛。遂得往生。所居七寶宮宇。惟在于地。",
    "X62n1176_001:0149b12": "去佛所為遠。若不能大精進禪定。盡持經戒。必修十",
    "X62n1176_001:0149b13": "善。一不殺生。二不偷盜。三不邪婬。四不調欺。五不飲",
    "X62n1176_001:0149b14": "酒。六不兩舌。七不惡口。八不妄語。九不嫉妬。十不貪",
    "X62n1176_001:0149b15": "欲。不靳吝。不嗔恨。不邪見。篤于孝順。謹于誠信。信受",
    "X62n1176_001:0149b16": "佛語。晝夜思維阿彌陀佛。是人命終。心不顛倒。即得",
    "X62n1176_001:0149b17": "往生。永不退于無上菩提。其次齋戒清淨。一心常念",
    "X62n1176_001:0149b18": "阿彌陀佛。欲生其剎。十晝夜不斷絕者。命終。必得往",
    "X62n1176_001:0149b19": "生。縱不能十晝夜。當絕慮去憂。勿與家事。勿近婦人。",
    "X62n1176_001:0149b20": "端身正心。斷除愛欲。齋戒清淨。至心憶念彼佛。誦持",
    "X62n1176_001:0149b21": "名號。止一晝夜。不斷絕者。勝于阿彌陀剎中為善百",
    "X62n1176_001:0149b22": "歲。所以者何。以彼剎中人悉為善。無毫髮之惡。若此",
    "X62n1176_001:0149b23": "世界中。為惡極多。為善極少。能自修治。其功勝彼。命",
    "X62n1176_001:0149b24": "終亦得往生。若有善男子善女人。發菩提心。持諸禁",
    "X62n1176_001:0149c01": "戒。堅守不犯。饒益眾生。所作善緣。悉以施與。令得安",
    "X62n1176_001:0149c02": "樂。常憶念佛及彼剎境界。是人命終往生。賢聖圍繞。",
    "X62n1176_001:0149c03": "速聞無上妙法。諸往生者。皆具足三十二相。究竟深",
    "X62n1176_001:0149c04": "入妙法要義。諸根明利。其初鈍根者。成就二忍。利根",
    "X62n1176_001:0149c05": "者得不可計無生忍。皆當一生遂補佛處。復無三種",
    "X62n1176_001:0149c06": "過失。一者心無虗妄。二者住不退轉。三者善無唐捐。",
    "X62n1176_001:0149c07": "所以生于彼者。有進無退。直至成佛。若有眾生。修諸",
    "X62n1176_001:0149c08": "功德。願生彼剎。後有悔心。亦復疑惑。不信有彼佛剎。",
    "X62n1176_001:0149c09": "不信有往生者。其人雖爾。續有念心。暫信暫不信。志",
    "X62n1176_001:0149c10": "意猶豫。無所專據。臨命終時。佛乃化現其身。令彼目",
    "X62n1176_001:0149c11": "見。口雖不能言。其心即喜。乃悔不勉作諸善。以悔過",
    "X62n1176_001:0149c12": "故。亦生彼剎。惟不能前至佛所。方入其剎邊地。見七",
    "X62n1176_001:0149c13": "寶城。即入其中。于蓮華中受身。自然長大。飲食亦皆",
    "X62n1176_001:0149c14": "自然。其快樂如忉利天人。惟于城中。經五百歲。不得",
    "X62n1176_001:0149c15": "見佛。不見菩薩諸聲聞眾。無由供養。以此為苦。示其",
    "X62n1176_001:0149c16": "小謫。是故彼剎名為胎生。當知生疑惑者。失大利益。",
    "X62n1176_001:0149c17": "世間人民。前世為善。常行佛道者。乃得聞阿彌陀佛",
    "X62n1176_001:0149c18": "名號。固非凡人。若不生信心。亦不信佛語者。乃惡道",
    "X62n1176_001:0149c19": "中來。餘殃未盡。愚痴不解。未當解脫。又于劇惡極苦",
    "X62n1176_001:0149c20": "之中。勤身營務。以自給濟。無貴賤貧富。無少長男女。",
    "X62n1176_001:0149c21": "皆憂財物。累念積慮。為心走使。無時安息。有田憂田。",
    "X62n1176_001:0149c22": "有宅憂宅。有牛馬六畜奴婢衣食什物。悉共憂之。尊",
    "X62n1176_001:0149c23": "貴豪富。既有斯患。嬰結于心。若貧窮下劣。常苦困乏。",
    "X62n1176_001:0149c24": "無田宅。亦憂欲其有田宅。無牛馬六畜等物。亦憂欲",
    "X62n1176_001:0150a01": "其皆有。適有一物。復缺一物。適有是事。復缺是事。勤",
    "X62n1176_001:0150a02": "苦若此。休息無時。不達于道德。迷沒于嗔怒。貪恨于",
    "X62n1176_001:0150a03": "貨色。坐斯不得道。當入苦惡趣。展轉數千億劫。無有",
    "X62n1176_001:0150a04": "出期。痛不可言。極可哀愍。今語汝等。世間之事。擇其",
    "X62n1176_001:0150a05": "善者。勤而行之。愛欲榮華。不可常保。生老病死痛苦。",
    "X62n1176_001:0150a06": "惡露不淨。無可樂者。宜自決斷。端身正行。益作諸善。",
    "X62n1176_001:0150a07": "洗除心垢。言行忠信。表裏相應。既得自度。轉相拯濟。",
    "X62n1176_001:0150a08": "雖現世勤苦。亦須臾之間。後生淨土。快樂無極。長與",
    "X62n1176_001:0150a09": "道德合明。永拔生死根本。吾哀世人教誨切至。正法",
    "X62n1176_001:0150a10": "難聞。當勤精進。超生淨剎。永離五趣。若不信悟。無益",
    "X62n1176_001:0150a11": "其人。大命將至。悔亦何及。",
    "X62n1176_001:0150a12": "又云。無量無數劫以前。有世自在王佛出。化度眾生。",
    "X62n1176_001:0150a13": "是時有大國王。往聽說法。遂有覺悟。乃捨國王之位。",
    "X62n1176_001:0150a14": "而往修行。號曰法藏比丘。即阿彌陀佛也。對世自在",
    "X62n1176_001:0150a15": "王。發四十八願。願願度人。中一願云。我作佛時。十方",
    "X62n1176_001:0150a16": "無央數世界眾生。至心信樂。欲生我國。十聲念我名",
    "X62n1176_001:0150a17": "號。而不生者。我不作佛。是我佛自有誓願度人。惟假",
    "X62n1176_001:0150a18": "人之十念。以表歸依之心。故人至心信向。念其名號",
    "X62n1176_001:0150a19": "者。現世必蒙福佑。消除災障。身後必往生極樂世界。",
    "X62n1176_001:0150a20": "若念名號時。一心觀想阿彌陀佛之形像。臨命終時。",
    "X62n1176_001:0150a21": "必見佛之真身。前來接引。又一願云。十方無央數世",
    "X62n1176_001:0150a22": "界女人。聞我名號。喜悅信樂。發菩提心。厭惡女身。壽",
    "X62n1176_001:0150a23": "終之後。來生我剎。其身不復為女。以我佛威神廣大。",
    "X62n1176_001:0150a24": "無所不在。而人心念。與佛純熟。則自然感通。故佛現",
    "X62n1176_001:0150b01": "其身也。",
    "X62n1176_001:0150b02": "又云。阿彌陀佛。歷大阿僧祇劫。行菩薩行。忍力成就。",
    "X62n1176_001:0150b03": "不計眾苦。常以和顏愛語。饒益眾生。善護口業。不譏",
    "X62n1176_001:0150b04": "他過。善護身業。不失律儀。善護意業。清淨無染。口中",
    "X62n1176_001:0150b05": "常出栴檀之香。身諸毛孔。出優鉢羅華香。無量眾生。",
    "X62n1176_001:0150b06": "聞此香者。皆發無上菩提之心。手中常出一切衣服。",
    "X62n1176_001:0150b07": "一切飲食。一切幢旛寶葢。一切音樂。及一切最上所",
    "X62n1176_001:0150b08": "需之物。以此施惠眾生。令生歡悅。以行教化。故致無",
    "X62n1176_001:0150b09": "量無數眾生。發無上菩提之心。如是善行。無量無邊。",
    "X62n1176_001:0150b10": "說不能盡。歷無量無數百千萬億劫。功德圓滿。威神",
    "X62n1176_001:0150b11": "熾盛。方得成就所願。而入佛位。是以十方無央數世",
    "X62n1176_001:0150b12": "界諸天人民。以至蜎飛蝡動之類。無所不度。所以一",
    "X62n1176_001:0150b13": "念歸依。遂生其國。皆于七寶池蓮華中化生。皆受自",
    "X62n1176_001:0150b14": "然清虗之身。無極之壽。徧彼剎中。皆諸上善人。無有",
    "X62n1176_001:0150b15": "婦女。皆壽命無央數劫。皆洞視徹聽。遙相瞻見。遙相",
    "X62n1176_001:0150b16": "聞語聲。皆求善道者。無復異人也。",
    "X62n1176_001:0150b17": "又云。釋迦佛一日容顏異常。侍者阿難。怪而問之。佛",
    "X62n1176_001:0150b18": "言善哉。汝所問者。勝于供養一天下聲聞緣覺。及布",
    "X62n1176_001:0150b19": "施諸天人民。以至蜎飛蝡動之類。雖至累劫。猶百千",
    "X62n1176_001:0150b20": "萬倍。不可以及。所以者何。以諸天帝王人民。乃至蜎",
    "X62n1176_001:0150b21": "飛蝡動之類。皆因汝所問。而得度脫之道。以此觀之。",
    "X62n1176_001:0150b22": "是釋迦佛。初欲說阿彌陀佛之時。其存于心而形于",
    "X62n1176_001:0150b23": "色者。已異于平日。則阿彌陀佛。所以感諸佛者。固已",
    "X62n1176_001:0150b24": "非常。況于感一切眾生者乎。觀其初發願偈云。我至",
    "X62n1176_001:0150c01": "成佛時。名聲超十方。人天欣得聞。俱來生我剎。地獄",
    "X62n1176_001:0150c02": "鬼畜生。亦生我剎中。是則凡在三界六道輪迴之內",
    "X62n1176_001:0150c03": "者。無所不度可知已。是以此經云。阿彌陀佛。現在西",
    "X62n1176_001:0150c04": "方極樂世界。又在十方世界。教化無央數諸天人民。",
    "X62n1176_001:0150c05": "以至蜎飛蝡動之類。莫不過度解脫者。是其所以廣",
    "X62n1176_001:0150c06": "度眾生。無有窮極。而人一念歸依。遂生其國。無足疑",
    "X62n1176_001:0150c07": "也。",
    "X62n1176_001:0150c08": "又云。彌勒菩薩白佛言。世尊。于此世界。有幾何不退",
    "X62n1176_001:0150c09": "轉地菩薩。往生阿彌陀佛剎。佛言。此世界有七百二",
    "X62n1176_001:0150c10": "十億不退轉地菩薩。往生彼剎。及諸小菩薩。修習少",
    "X62n1176_001:0150c11": "功德者。不可勝計。不但我剎。他方佛剎。乃至十方無",
    "X62n1176_001:0150c12": "量佛剎中。其往生者甚多。不可復計。",
    "X62n1176_001:0150c13": "又云。佛言。天地之間。五道昭明。恢廓浩渺。業報相生。",
    "X62n1176_001:0150c14": "轉相承受。美惡慘毒。皆自當之。善人行善。從樂入樂。",
    "X62n1176_001:0150c15": "從明入明。惡人行惡。從苦入苦。從暗入暗。世人昧此。",
    "X62n1176_001:0150c16": "惡道不絕。故有自然地獄餓鬼禽獸蜎飛蝡動之類。",
    "X62n1176_001:0150c17": "展轉其中。累劫無由出離。惟修淨土。直得超去。",
    "X62n1176_001:0150c18": "無量壽經云。爾時韋提希號泣。白佛言。世尊。願為我",
    "X62n1176_001:0150c19": "廣說無憂惱處。我當往生。不樂閻浮濁惡世也。于是",
    "X62n1176_001:0150c20": "世尊放眉間光。徧照十方世界諸佛國土。皆于中現。",
    "X62n1176_001:0150c21": "時韋提希見已。向佛言。是諸佛土。雖復清淨。皆有光",
    "X62n1176_001:0150c22": "明。我今惟願生極樂世界阿彌陀佛所。",
    "X62n1176_001:0150c23": "又云。上品上生者。若有眾生。願生彼國者。發三種心。",
    "X62n1176_001:0150c24": "即便往生。一者至誠心。二者深心。三者迴向發願心。",
    "X62n1176_001:0151a01": "復有三種眾生。當得往生。一者慈心不殺。具諸戒行。",
    "X62n1176_001:0151a02": "二者讀誦大乘方等經典。三者修行六念。迴向發願。",
    "X62n1176_001:0151a03": "願生彼國。具此功德。一日乃至七日。即得往生。生彼",
    "X62n1176_001:0151a04": "國時。此人精進勇猛。故阿彌陀如來。與觀世音大勢",
    "X62n1176_001:0151a05": "至。無數化佛。百千比丘聲聞大眾。無量諸天。觀世音",
    "X62n1176_001:0151a06": "菩薩。執金剛臺。與大勢至菩薩。至行者前。阿彌陀佛。",
    "X62n1176_001:0151a07": "放大光明。照行者身。與諸菩薩。授手迎接。行者見已。",
    "X62n1176_001:0151a08": "歡喜踊躍。自見其身。乘金剛臺。隨從佛後。如彈指頃。",
    "X62n1176_001:0151a09": "往生彼國。見佛菩薩色身。眾相具足。演說妙法。聞已。",
    "X62n1176_001:0151a10": "即悟無生法忍。經須臾間。歷侍諸佛。徧十方界。於諸",
    "X62n1176_001:0151a11": "佛前。次第授記。還至本國。得無量百千陀羅尼門。",
    "X62n1176_001:0151a12": "上品中生者。不必讀誦方等經典。善解義趣。于第一",
    "X62n1176_001:0151a13": "義。深信因果。不謗大乘。以此功德。迴向求生極樂。命",
    "X62n1176_001:0151a14": "欲終時。阿彌陀佛。與觀音勢至無量大眾眷屬圍繞。",
    "X62n1176_001:0151a15": "持金剛臺。至行者前。讚言。法子。汝行大乘。解第一義。",
    "X62n1176_001:0151a16": "是故我今來迎接汝。與千化佛。一時授手。行者自見。",
    "X62n1176_001:0151a17": "坐紫金臺。如一念頃。即生彼國七寶池中。此紫金臺。",
    "X62n1176_001:0151a18": "如大寶華。經宿則開。佛及菩薩。俱時放光。照行者身。",
    "X62n1176_001:0151a19": "目即開明。即下金臺。禮佛合掌。經于七日。應時即于",
    "X62n1176_001:0151a20": "阿耨多羅三藐三菩提。得不退轉。應時即能飛行。徧",
    "X62n1176_001:0151a21": "至十方。歷侍諸佛。修諸三昧。經一小劫。得無生忍。",
    "X62n1176_001:0151a22": "上品下生者。亦信因果。不謗大乘。但發無上道心。以",
    "X62n1176_001:0151a23": "此功德。迴向求生極樂國。命欲終時。阿彌陀佛及觀",
    "X62n1176_001:0151a24": "音勢至。與諸眷屬。持金蓮華。化作五百佛。來迎此人。",
    "X62n1176_001:0151b01": "五百化佛。一時授手。讚言。法子。汝今清淨。發無上道",
    "X62n1176_001:0151b02": "心。我來迎汝。即自見身。坐金蓮華。坐已華合。隨世尊",
    "X62n1176_001:0151b03": "後。即得往生。七寶池中。一日一夜。蓮華乃開。七日之",
    "X62n1176_001:0151b04": "中。乃得見佛雖見佛身。于眾好相。心不明了。三七日",
    "X62n1176_001:0151b05": "後。乃了了見。遊歷十方。供養諸佛。于諸佛前。聞甚深",
    "X62n1176_001:0151b06": "法。經三小劫。得百法明門。住歡喜地。",
    "X62n1176_001:0151b07": "中品上生者。若有眾生。受持五戒。不造五逆。無眾過",
    "X62n1176_001:0151b08": "患。以此善根。迴向求生極樂世界。臨命終時。阿彌陀",
    "X62n1176_001:0151b09": "佛。與諸眷屬圍繞。放金光色。至其人所。演說苦空無",
    "X62n1176_001:0151b10": "常無我。讚歎出家。得離眾苦。行者見已。心大歡喜。自",
    "X62n1176_001:0151b11": "見己身。坐蓮華臺。[跳兆+長]脆合掌。為佛作禮。未舉頭頃。即",
    "X62n1176_001:0151b12": "得往生極樂世界。蓮華尋開。當華敷時。聞眾音聲。讚",
    "X62n1176_001:0151b13": "歎四諦。應時即得阿羅漢道。三明六通。具八解脫。",
    "X62n1176_001:0151b14": "中品中生者。若有眾生。若一日一夜。受持八齋戒。一",
    "X62n1176_001:0151b15": "日一夜。持沙彌戒。一日一夜。持具足戒。威儀無缺。以",
    "X62n1176_001:0151b16": "此功德。迴向求生極樂國。命欲終時。見阿彌陀佛。與",
    "X62n1176_001:0151b17": "諸眷屬。放金光色。持七寶蓮華。至行者前。行者自聞。",
    "X62n1176_001:0151b18": "空中有聲。讚言。善男子。如汝善人。隨順三世諸佛教",
    "X62n1176_001:0151b19": "法。我來迎汝。行者自見。坐蓮華上。蓮華即合。生于極",
    "X62n1176_001:0151b20": "樂世界。在寶池中。經于七日。蓮華乃敷。開目合掌。讚",
    "X62n1176_001:0151b21": "歎世尊。聞法歡喜。得須陀洹。經半劫已。成阿羅漢。",
    "X62n1176_001:0151b22": "中品下生者。若有善男子善女人。孝養父母。行世仁",
    "X62n1176_001:0151b23": "慈。命欲終時。遇善知識。為其廣說阿彌陀佛國土樂",
    "X62n1176_001:0151b24": "事。亦說法藏比丘四十八願。聞此事已。尋即命終。譬",
    "X62n1176_001:0151c01": "如壯士屈申臂頃。即生極樂世界。生經七日。遇觀音",
    "X62n1176_001:0151c02": "勢至。聞法歡喜。過一小劫。成阿羅漢。",
    "X62n1176_001:0151c03": "下品上生者。或有眾生。作眾惡業。雖不誹謗方等經",
    "X62n1176_001:0151c04": "典。如此愚人。多造惡業。無有慚愧。命欲終時。遇善知",
    "X62n1176_001:0151c05": "識。為說大乘十二部經首題名字。以聞如是諸經名",
    "X62n1176_001:0151c06": "故。除却千劫極重惡業。智者復教合掌叉手。稱南無",
    "X62n1176_001:0151c07": "阿彌陀佛。稱佛名故。除五十億劫生死之罪。爾時彼",
    "X62n1176_001:0151c08": "佛即遣化佛化觀音勢至。至行者前。讚言。善男子。汝",
    "X62n1176_001:0151c09": "稱佛名故。諸罪消滅。我來迎汝。行者即見。化佛光明。",
    "X62n1176_001:0151c10": "徧滿其室。即便命終。乘寶蓮華。隨化佛後。生寶池中。",
    "X62n1176_001:0151c11": "經七七日。蓮華乃敷。當華敷時。大悲觀世音菩薩。放",
    "X62n1176_001:0151c12": "大光明。住其人前。為說甚深十二部經。聞已信解。發",
    "X62n1176_001:0151c13": "無上道心。經十小劫。具百法明門。得入初地。",
    "X62n1176_001:0151c14": "下品中生者。或有眾生。毀犯五戒八戒及具足戒。偷",
    "X62n1176_001:0151c15": "僧祗物。盜現前僧物。不淨說法。無有慚愧。以諸惡業",
    "X62n1176_001:0151c16": "而自莊嚴。如此罪人。以惡業故。應墮地獄。命欲終時。",
    "X62n1176_001:0151c17": "地獄眾火。一時俱至。遇善知識。以大慈悲。為說阿彌",
    "X62n1176_001:0151c18": "陀佛十力威德。廣讚彼佛光明神力。亦讚戒定慧解",
    "X62n1176_001:0151c19": "脫知見。此人聞已。除八十億劫生死之罪。地獄猛火。",
    "X62n1176_001:0151c20": "化為清涼風。吹諸天華。華上皆有化佛菩薩。迎接此",
    "X62n1176_001:0151c21": "人。如一念頃。即得往生七寶池蓮華內。經于六劫。蓮",
    "X62n1176_001:0151c22": "華乃敷。觀音勢至以梵音聲。安慰彼人。為說大乘甚",
    "X62n1176_001:0151c23": "深經典。聞此法已。應時即發無上道心。",
    "X62n1176_001:0151c24": "下品下生者。或有眾生。作不善業。五逆十惡。具諸不",
    "X62n1176_001:0152a01": "善。如此愚人。以惡業故。應墮惡道。經歷多劫。受苦無",
    "X62n1176_001:0152a02": "窮。如此愚人。臨命終時。遇善知識。種種安慰。為說妙",
    "X62n1176_001:0152a03": "法。教令念佛。此人苦逼。不遑念佛。善友告言。汝若不",
    "X62n1176_001:0152a04": "能念者。應稱無量壽佛。如是至心令聲不絕。具足十",
    "X62n1176_001:0152a05": "念。稱南無阿彌陀佛。稱佛名故。于念念中。除八十億",
    "X62n1176_001:0152a06": "劫生死之罪。命終之時。見金蓮華。猶如日輪。住其人",
    "X62n1176_001:0152a07": "前。如一念頃。即得往生極樂世界。于蓮華中。滿十二",
    "X62n1176_001:0152a08": "大劫。蓮華方開。觀音勢至以大悲音聲。為其廣說諸",
    "X62n1176_001:0152a09": "法實相。除滅罪法。聞已歡喜。應時即發菩提之心。",
    "X62n1176_001:0152a10": "大悲經云。佛言。我滅度後。北天竺國。有比丘名祁婆",
    "X62n1176_001:0152a11": "迦。修習無量種種最勝菩提善根。已而命終。生于西",
    "X62n1176_001:0152a12": "方。過百千億世界無量壽國。于彼佛所。種諸善根。後",
    "X62n1176_001:0152a13": "當作佛。號無垢光。",
    "X62n1176_001:0152a14": "菩薩生地經云。佛言。時摩差竭得不起法忍。五百清",
    "X62n1176_001:0152a15": "信士。二十五清信女。皆得不退轉地。壽終俱生無量",
    "X62n1176_001:0152a16": "壽佛清淨國。",
    "X62n1176_001:0152a17": "淨土傳云。阿彌陀佛。與觀世音大勢至二菩薩。悲憫",
    "X62n1176_001:0152a18": "眾生。乘大願船。泛生死海。就此娑婆世界。呼引眾生。",
    "X62n1176_001:0152a19": "上大願船。送至西方。若信心肯往。雖有罪惡。亦必得",
    "X62n1176_001:0152a20": "生彼土。經云。佛能度一切眾生。不能度一切不信之",
    "X62n1176_001:0152a21": "人。葢信者一念也。身壞時惟一念而已。一念到處。則",
    "X62n1176_001:0152a22": "無不到。況佛與菩薩。又招引人往生乎。",
    "X62n1176_001:0152a23": "華嚴行願品云。是人臨命終時。最後剎那。一切諸根",
    "X62n1176_001:0152a24": "悉皆散壞。一切親屬悉皆捨離。一切威勢悉皆退失。",
    "X62n1176_001:0152b01": "乃至象馬車乘珍寶一切無復相隨。惟此願王。不相",
    "X62n1176_001:0152b02": "捨離。於一切時。引導其前。一剎那中。即得往生極樂",
    "X62n1176_001:0152b03": "世界。是故汝等聞此願王。莫生疑念。應當諦受。",
    "X62n1176_001:0152b04": "藥王菩薩本事品云。聞是經典。如說修行。於此命終。",
    "X62n1176_001:0152b05": "即往安樂世界。阿彌陀佛。大菩薩眾。圍繞住處。生蓮",
    "X62n1176_001:0152b06": "華中寶座之上。",
    "X62n1176_001:0152b07": "法華經云。若人散亂心。入於塔廟中。一稱南無佛。皆",
    "X62n1176_001:0152b08": "已成佛道。",
    "X62n1176_001:0152b09": "大智度論云。佛是無上法王。諸大菩薩以為法臣。諸",
    "X62n1176_001:0152b10": "臣所尊重者。惟佛法王也。有諸菩薩。自念往昔謗般",
    "X62n1176_001:0152b11": "若墮惡道。受無量苦。復經無量劫來。雖修餘行。不能",
    "X62n1176_001:0152b12": "得出苦海。後遇善知識。教念阿彌陀佛。即得除滅罪",
    "X62n1176_001:0152b13": "障。超生淨土。我今應當禮謝阿彌陀佛。何以故。父母",
    "X62n1176_001:0152b14": "親友人天王等。不能度我出離苦海。惟阿彌陀佛願",
    "X62n1176_001:0152b15": "力攝受。是以得出苦海。偈云。若人願作佛。心念阿彌",
    "X62n1176_001:0152b16": "陀。即得為現身。故我歸命禮。",
    "X62n1176_001:0152b17": "無為楊傑次公。少登高科。明禪門宗旨。謂眾生根有",
    "X62n1176_001:0152b18": "利鈍。即其近而易知。簡而易行者。唯西方淨土。但一",
    "X62n1176_001:0152b19": "心觀念。仗佛願力。直生安養。(即淨土)故華嚴經載解脫",
    "X62n1176_001:0152b20": "長者子云。知一切佛。猶如影像。自心如水。我若欲見",
    "X62n1176_001:0152b21": "安樂世界阿彌陀如來。隨意即見。是知眾生注念。定",
    "X62n1176_001:0152b22": "見阿彌陀佛。若生彼土。則無眾苦。般舟三昧經云。跋",
    "X62n1176_001:0152b23": "陀和菩薩問釋迦佛云。未來眾生。云何得見十方諸",
    "X62n1176_001:0152b24": "佛。佛教令念阿彌陀佛。即見十方一切諸佛。又大寶",
    "X62n1176_001:0152c01": "積經云。若他方眾生。聞無量壽如來名號。乃至能發",
    "X62n1176_001:0152c02": "一念淨信。歡喜愛樂。所有善根。迴向願生其國者。隨",
    "X62n1176_001:0152c03": "願往生。得不退轉。此皆佛言也。不信佛言。何言可信。",
    "X62n1176_001:0152c04": "不生淨土。何土可生。蘇東坡云。次公晚年。作監司太",
    "X62n1176_001:0152c05": "字。畫丈六阿彌陀佛像。隨行供養觀念。至壽終時。感",
    "X62n1176_001:0152c06": "佛來迎。端坐而化。其辭世頌曰。生亦無可戀。死亦無",
    "X62n1176_001:0152c07": "可捨。太虗空中之乎者也。將錯就錯西方極樂。",
    "X62n1176_001:0152c08": "釋迦佛在世時。有翁婆二人。用糓一斗記數。念阿彌",
    "X62n1176_001:0152c09": "陀佛。願生西方。佛云。我別有方法。令汝念佛。一聲得",
    "X62n1176_001:0152c10": "多糓之數。乃教以念西方極樂世界三十六萬億一",
    "X62n1176_001:0152c11": "十一萬九千五百同名同號阿彌陀佛。(出寶王論)甞以秈",
    "X62n1176_001:0152c12": "糓校之。一合千八百粒。此數乃二千石之數。佛自以",
    "X62n1176_001:0152c13": "此教二老人。則其功德甚大可知矣。",
    "X62n1176_001:0152c14": "(真言字。本非佛國字。乃譯經者所用。人以其字難識而不讀。佛初說時。止有音聲。今存其聲音。用易識之",
    "X62n1176_001:0152c15": "字代之。又世間點句多差。今用藏經兩處點句一同。更不須疑。誦此呪者。阿彌陀佛。常在其頂。不令冤家",
    "X62n1176_001:0152c16": "為害。現世安穩。命終任意往生。若滿二十萬徧。即菩提芽生。三十萬徧。不久面見阿彌陀佛。今依藏經點",
    "X62n1176_001:0152c17": "句載覽)。",
    "X62n1176_001:0152c18": "南謨阿彌多婆夜哆　拖伽哆　夜哆隸　夜哆阿",
    "X62n1176_001:0152c19": "彌里　都婆毗　阿彌里哆　悉躭婆毗　阿彌里",
    "X62n1176_001:0152c20": "哆　毗加蘭帝　阿彌里哆　毗加蘭哆　加彌膩",
    "X62n1176_001:0152c21": "　伽伽那　止哆加唎　娑婆訶",
    "X62n1176_001:0152c22": "淨土起信",
    "X62n1176_001:0152c23": "王龍舒云。予徧覽藏經。及諸傳記。取其意為淨土",
    "X62n1176_001:0152c24": "文。無一字無所本。幸勿以人微而忽其說。欲人人",
    "X62n1176_001:0153a01": "共曉。故其言直而不文。",
    "X62n1176_001:0153a02": "淨土之說。多見于日用之間。而其餘功。乃見于身後。",
    "X62n1176_001:0153a03": "不知者。止以為身後之事而已。殊不知其大有益于",
    "X62n1176_001:0153a04": "生前也。何則。佛之所以訓人者。無非善。與儒教之所",
    "X62n1176_001:0153a05": "以訓人。何以異哉。故其以淨土為心。則見于日用之",
    "X62n1176_001:0153a06": "間者。意之所念。口之所言。身之所為。無適而非善。善",
    "X62n1176_001:0153a07": "則為君子為大賢。現世則人敬之神祐之。福祿可增。",
    "X62n1176_001:0153a08": "壽命可永。庸人稍知佛理者。世必目之為善人。此其",
    "X62n1176_001:0153a09": "效也。由是言之。則從佛之言。而以淨土為心者。孰謂",
    "X62n1176_001:0153a10": "無益于生前乎。或曰。從孔子之言。而以儒教為心。豈",
    "X62n1176_001:0153a11": "不益于生前。何必淨土哉。曰此世間法耳。非出世間",
    "X62n1176_001:0153a12": "法。世間法則不出于輪迴。出世間法則直脫輪迴之",
    "X62n1176_001:0153a13": "外。淨土既益于生前。又益于身後者。以其兼世間出",
    "X62n1176_001:0153a14": "世間法故也。",
    "X62n1176_001:0153a15": "淨土之說。有理有跡。論其理。則見于日用之間。而未",
    "X62n1176_001:0153a16": "常離。前篇所言是也。論其跡。則見于三時一茶之頃。",
    "X62n1176_001:0153a17": "而不必終日泥十念法門是也。葢修持法門有九品。",
    "X62n1176_001:0153a18": "人人皆可以修。雖罪惡之人。佛亦不棄。迴心向善。即",
    "X62n1176_001:0153a19": "為善故。雖屠宰之人。放下屠刀。亦可以修。所以修者",
    "X62n1176_001:0153a20": "不難。亦不妨一切俗事。故在官不妨職業。在士不妨",
    "X62n1176_001:0153a21": "修讀。在商賈不妨販賣。在農人不妨耕種。在公門不",
    "X62n1176_001:0153a22": "妨事上。在僧徒不妨參禪。凡一切所為。皆不相妨。故",
    "X62n1176_001:0153a23": "曰。其修持工夫。見于三時一茶之頃耳。遂可以為萬",
    "X62n1176_001:0153a24": "萬劫不壞之資。用力甚易。而收功甚大。人何為而不",
    "X62n1176_001:0153b01": "修乎。及此不修。可痛惜哉。可痛惜哉。",
    "X62n1176_001:0153b02": "人驟聞淨土之景象。多不信之。無足怪也。葢處此娑",
    "X62n1176_001:0153b03": "婆濁世。惟知生長于胞胎。不知彼有蓮華之化生。壽",
    "X62n1176_001:0153b04": "不過百年。不知彼有河沙之壽數。衣食必由于營作。",
    "X62n1176_001:0153b05": "不知彼有自然之衣食。快樂常雜于憂惱。不知彼有",
    "X62n1176_001:0153b06": "純一之快樂。遂將佛之所言。等于幻妄。而不之信。殊",
    "X62n1176_001:0153b07": "不思佛切戒人以妄語。必不自妄語以誑人。其言可",
    "X62n1176_001:0153b08": "信。無足疑者。故先賢云。佛言不信。何言可信。況自古",
    "X62n1176_001:0153b09": "及今。修此者感應甚多。猶不可以不信者也。",
    "X62n1176_001:0153b10": "世有專于參禪者云。惟心淨土。豈復更有淨土。自性",
    "X62n1176_001:0153b11": "阿彌。不必更見阿彌。此言似是而非也。何則。西方淨",
    "X62n1176_001:0153b12": "土有理有跡。論其理。則能淨其心。故一切皆淨。誠為",
    "X62n1176_001:0153b13": "惟心淨土矣。論其跡。則實有極樂世界。佛丁寧詳復",
    "X62n1176_001:0153b14": "言之。豈妄語哉。人人可以成佛。所謂自性阿彌者。固",
    "X62n1176_001:0153b15": "不妄矣。然猝未能至此。譬如良材可以雕刻物像。而",
    "X62n1176_001:0153b16": "極其華麗。必加以雕刻之功。然後能成。不可遽指良",
    "X62n1176_001:0153b17": "材。而遂謂極物像之華麗也。又或信有淨土。而泥惟",
    "X62n1176_001:0153b18": "心之說。謂現前即是西方。不足生者。謂參禪悟性。超",
    "X62n1176_001:0153b19": "佛越祖。阿彌不足見者。皆失之矣。何則。此言甚高。竊",
    "X62n1176_001:0153b20": "恐不易到。彼西方淨土無貪無戀。無嗔無痴。吾心能",
    "X62n1176_001:0153b21": "無貪戀無嗔痴乎。彼西方淨土思衣得衣。思食得食。",
    "X62n1176_001:0153b22": "欲靜則靜。欲去則去。吾思衣而無衣。則寒惱其心。思",
    "X62n1176_001:0153b23": "食而無食。則饑惱其心。欲靜而不得靜。則羣動惱其",
    "X62n1176_001:0153b24": "心。欲去而不得去。則繫累惱其心。是所謂惟心淨土",
    "X62n1176_001:0153c01": "者。誠不易到也。彼阿彌陀佛。福重山海。力挈天地。變",
    "X62n1176_001:0153c02": "地獄為蓮華。易于反掌。觀無盡之世界。如在目前。吾",
    "X62n1176_001:0153c03": "之福力。尚不能自為。常恐宿業深重。墜于地獄。況乃",
    "X62n1176_001:0153c04": "變作蓮華。隔壁之事猶不能知。況乃見無盡世界乎。",
    "X62n1176_001:0153c05": "是所謂自性阿彌者。誠不易到也。然則吾心可以為",
    "X62n1176_001:0153c06": "淨土。而猝未能為淨土。吾性可以為阿彌。而猝未能",
    "X62n1176_001:0153c07": "為阿彌。烏得忽淨土而不修。捨阿彌而不欲見乎。故",
    "X62n1176_001:0153c08": "修西方。見佛而得道則甚易。若止在此世界。欲參禪",
    "X62n1176_001:0153c09": "悟性。超佛越祖為甚難。況修淨土者。不礙于參禪。何",
    "X62n1176_001:0153c10": "參禪者。必薄淨土而不修也。大阿彌陀經云。十方有",
    "X62n1176_001:0153c11": "無量菩薩。往生阿彌陀佛國。彼菩薩尚欲往生。我何",
    "X62n1176_001:0153c12": "人哉。不欲生彼。是果勝于諸菩薩乎。不仰藉阿彌陀",
    "X62n1176_001:0153c13": "佛慈力。往生彼國。又果勝于阿彌陀佛乎。由此言之。",
    "X62n1176_001:0153c14": "惟心淨土自性阿彌者。高而寡效。修未到者。誤人多",
    "X62n1176_001:0153c15": "矣。不若脚踏實地。持誦修行。則人人必生淨土。徑脫",
    "X62n1176_001:0153c16": "輪迴。與虗言無實者。天地相遠矣。",
    "X62n1176_001:0153c17": "淨土或問云。今禪者見修淨土。鄙之為愚夫愚婦。此",
    "X62n1176_001:0153c18": "非鄙愚夫愚婦也。乃鄙文殊普賢馬鳴龍樹也。何以",
    "X62n1176_001:0153c19": "故。觀佛三昧經文殊菩薩偈云。願我命終時。滅除諸",
    "X62n1176_001:0153c20": "障礙。面見彌陀佛。往生安樂剎。華嚴行願品普賢菩",
    "X62n1176_001:0153c21": "薩偈云。願我臨欲命終時。盡除一切諸障礙。面見彼",
    "X62n1176_001:0153c22": "佛阿彌陀。即得往生安樂剎。起信論。馬鳴菩薩。示最",
    "X62n1176_001:0153c23": "勝方便。謂專意念佛。即得往生。終無有退。楞伽經。佛",
    "X62n1176_001:0153c24": "告大慧。大名德比丘。厥號為龍樹。初得歡喜地。往生",
    "X62n1176_001:0154a01": "安樂國。以上略舉四大菩薩。其餘菩薩修淨土者。不",
    "X62n1176_001:0154a02": "可勝紀。下劣凡夫。焉得忽淨土而不修。",
    "X62n1176_001:0154a03": "參禪一法。固為了悟生死。而設修淨土一法。亦是令",
    "X62n1176_001:0154a04": "眾生了悟生死也。參禪有省。則現世了悟生死。得生",
    "X62n1176_001:0154a05": "淨土。則見阿彌陀佛。而後了悟生死。況即證無生忍。",
    "X62n1176_001:0154a06": "居不退轉地。直至成佛而後已。大善知識。未甞不以",
    "X62n1176_001:0154a07": "此教人。初機參學人。何為薄淨土而不修乎。",
    "X62n1176_001:0154a08": "蓮宗寶鑑云。世人稍利根。便輕視念佛。謂是愚夫愚",
    "X62n1176_001:0154a09": "婦勾當。彼徒見愚夫愚婦。口誦佛名。心遊千里。不知",
    "X62n1176_001:0154a10": "此等。是名讀佛。非念佛也。念從心心思憶而不忘。故",
    "X62n1176_001:0154a11": "名曰念。然人之一心。不思正則思邪。不思理則思欲。",
    "X62n1176_001:0154a12": "今人念念思憶五欲。不覺其非。反以念佛為非。不亦",
    "X62n1176_001:0154a13": "惑之甚哉。",
    "X62n1176_001:0154a14": "人有不信因果。從而不信淨土者。夫因果烏可以不",
    "X62n1176_001:0154a15": "信乎。要知前世因。今生受者是。要知後世果。今生作",
    "X62n1176_001:0154a16": "者是。若不信此語。何不以目前之事觀之。人生所以",
    "X62n1176_001:0154a17": "有富貴貧賤。有苦樂勞逸。有榮辱壽夭。其禍福種種",
    "X62n1176_001:0154a18": "不同。雖曰天命。天豈私于人哉。葢以其人前生所為",
    "X62n1176_001:0154a19": "有善惡故。今生受報有禍福。是以此身謂之報身。報",
    "X62n1176_001:0154a20": "身者。報我前生所為故。生此身也。以其前生所為不",
    "X62n1176_001:0154a21": "能純乎善故。今生亦不得純受其福報。有富貴而苦",
    "X62n1176_001:0154a22": "夭者。有貧賤而壽樂者。有榮寵而悴辱者。如影隨形。",
    "X62n1176_001:0154a23": "如響應聲。纖毫不差。故云種桃得桃。種李得李。惟種",
    "X62n1176_001:0154a24": "時少。收穫時多。故作善惡時甚小。受禍福之報甚大。",
    "X62n1176_001:0154b01": "故云春種一粒粟。秋收萬顆子。人生為善惡。果報還",
    "X62n1176_001:0154b02": "如此。葢造化自然之理也。此理可信。則淨土之說必",
    "X62n1176_001:0154b03": "可信。何則。二者皆佛言也。佛誠言于因果。必不妄言",
    "X62n1176_001:0154b04": "于淨土。故因不信因果。從而不信淨土者。此可以解",
    "X62n1176_001:0154b05": "其惑矣。",
    "X62n1176_001:0154b06": "或者疑云。此間念佛。西方七寶池中。如何便生蓮華",
    "X62n1176_001:0154b07": "一朵。曰此不難知也。譬如大明鏡。凡有物來。便現其",
    "X62n1176_001:0154b08": "影。鏡何甞容心哉。以其明而自然耳。阿彌陀佛頂中",
    "X62n1176_001:0154b09": "光明。清淨圓滿。自然照見十方世界。是故此間念佛。",
    "X62n1176_001:0154b10": "西方七寶池自然生蓮華一朵。無足疑也。或又疑念",
    "X62n1176_001:0154b11": "往生真言者。阿彌陀佛常住其頂。若無量世界眾生。",
    "X62n1176_001:0154b12": "念此真言。阿彌陀佛豈能一一徧住其頂乎。曰亦自",
    "X62n1176_001:0154b13": "然耳。譬如天上一月。普現一切水中。豈不自然哉。",
    "X62n1176_001:0154b14": "人生時。父母妻子。屋宅田園。牛羊車馬。以至檯凳。器",
    "X62n1176_001:0154b15": "皿衣服。及細微帶索等物。不問大小色色。認為己物。",
    "X62n1176_001:0154b16": "倉庫既盈。心猶未足。金珠已多。營猶未止。舉眼動步。",
    "X62n1176_001:0154b17": "無非愛着。一宿在外。已念其家。一僕未歸。已憂其失。",
    "X62n1176_001:0154b18": "種種事務。無非掛懷。一旦大限到來。盡皆拋去。雖我",
    "X62n1176_001:0154b19": "此身。猶是棄物。況身外者乎。靜心思之。恍如一夢。古",
    "X62n1176_001:0154b20": "人有言。一日無常到。方知夢裏人。萬般將不去。惟有",
    "X62n1176_001:0154b21": "業隨身。妙哉此言也。予故用其後二句。續成一偈云。",
    "X62n1176_001:0154b22": "萬般將不去。惟有業隨身。但念阿彌陀。定生極樂國。",
    "X62n1176_001:0154b23": "葢業者。謂善業惡業。此皆將得去者。豈可不以淨土",
    "X62n1176_001:0154b24": "為業乎。",
    "X62n1176_001:0154c01": "昔佛問阿難云。汝欲見地獄人否。阿難云欲見。佛云。",
    "X62n1176_001:0154c02": "身行惡。口言惡。意念惡。此地獄人也。葢謂人生善惡。",
    "X62n1176_001:0154c03": "不過身口意三業。若三業俱惡。是為純黑業。所以入",
    "X62n1176_001:0154c04": "地獄。若三業俱善。則為純白業。乃生天堂。若三業中。",
    "X62n1176_001:0154c05": "有一業善。則為雜業。亦不入地獄。故身意雖惡。而口",
    "X62n1176_001:0154c06": "念佛名。亦一業善。遠勝于三業俱惡。況口念佛時。又",
    "X62n1176_001:0154c07": "能心想佛像。則意業善。端正其身。而手提數珠。則身",
    "X62n1176_001:0154c08": "業善。常能善此三業。以修淨土。必上品生。或曰。人誦",
    "X62n1176_001:0154c09": "佛名。連稱不絕。正如呼一人。頻呼不止。其人必怒。則",
    "X62n1176_001:0154c10": "是專誦佛名者。未足為善也。是不然。眾生自無始以",
    "X62n1176_001:0154c11": "來。口業過惡。積如山海。多誦佛名。以滌蕩之。猶懼不",
    "X62n1176_001:0154c12": "足。豈可以稱呼常人之名為比也。況佛自開此念誦",
    "X62n1176_001:0154c13": "法門。所以誘掖眾生。善其口業。以漸善其身意者。至",
    "X62n1176_001:0154c14": "矣。其謂專誦佛名。未足為善者。世俗愚昧之說。非諸",
    "X62n1176_001:0154c15": "佛誘掖眾生之言。何足齒焉。",
    "X62n1176_001:0154c16": "據佛所言。口業果報多于身意二業。以發意則未必",
    "X62n1176_001:0154c17": "形于外。出口則遂見矣。舉身為惡。猶有時艱阻。不若",
    "X62n1176_001:0154c18": "口之易發也。且如人有一言稱人或勸人。其人終身",
    "X62n1176_001:0154c19": "受賜。有福及子孫者。一言陷人或唆人。其人終身受",
    "X62n1176_001:0154c20": "害。有累及子孫者。口業豈不重哉。",
    "X62n1176_001:0154c21": "全持齋戒。又禮佛念佛。讀誦大乘經典。解第一義。以",
    "X62n1176_001:0154c22": "此迴向。願生西方。必上品上生。所謂齋者何哉。不食",
    "X62n1176_001:0154c23": "肉。不飲酒。不淫慾。不食五辛。所謂戒者何哉。殺生偷",
    "X62n1176_001:0154c24": "盜邪婬。是謂身三業。妄言綺語兩舌惡口。是謂口四",
    "X62n1176_001:0155a01": "業。貪慾瞋恨邪見。是謂意三業。總為十戒。若修淨土",
    "X62n1176_001:0155a02": "者。全持十戒。加以如上文所言功德。固上品上生矣。",
    "X62n1176_001:0155a03": "若止持五戒。而修淨土。亦不失中品下生。或下品上",
    "X62n1176_001:0155a04": "生也。若又不能持五戒。豈可以不戒殺生乎。殺生為",
    "X62n1176_001:0155a05": "五戒之首。亦為十戒之首。亦為比丘二百五十戒之",
    "X62n1176_001:0155a06": "首。是不殺則為大善。殺則為大惡。故殺生不可不戒",
    "X62n1176_001:0155a07": "也。凡殺生以資口腹。則口腹之欲何厭。放箸之後。滋",
    "X62n1176_001:0155a08": "味已空。而殺業具在。若殺生以待賓。賓則以平日不",
    "X62n1176_001:0155a09": "殺。亦無過責。況其罪己自當之。經云。來而獨自來。去",
    "X62n1176_001:0155a10": "而獨自去。輪迴獨自行。果報獨自受。觀此則豈可為",
    "X62n1176_001:0155a11": "人而殺生也。若殺生以祭先祖。豈無素食清羞。孔子",
    "X62n1176_001:0155a12": "雖蔬食菜羮瓜。祭必齋如也。如是何有不可哉。若然",
    "X62n1176_001:0155a13": "香誦經。仗佛力。以為薦拔。自得超生。故亦不在殺生",
    "X62n1176_001:0155a14": "也。若止能持此不殺之一戒。以修淨土。已不在下品",
    "X62n1176_001:0155a15": "生矣。",
    "X62n1176_001:0155a16": "楞伽經云。有無量因緣。不當食肉。眾生肉本非所宜",
    "X62n1176_001:0155a17": "食。以耳聞目見。慣熟不知其非。如能斷去。固為上也。",
    "X62n1176_001:0155a18": "如不能斷。且食三淨肉而減省。所謂不見殺。不聞殺。",
    "X62n1176_001:0155a19": "不為己殺。是也。如食兼味。且去其一。如兩飡皆肉。且",
    "X62n1176_001:0155a20": "一飡以素。人生祿料有數。若此自可延壽。更當為此。",
    "X62n1176_001:0155a21": "眾生念誦資薦。庶可釋冤滅罪。據閻羅王告鄭鄰之",
    "X62n1176_001:0155a22": "言。則至誠為彼念佛。必得超度往生(觀音感應記云。饒州軍典鄭鄰。",
    "X62n1176_001:0155a23": "誤追至陰府。放還。閻王告云。汝還人間。勉力為善。汝見人殺生。但念阿彌陀佛。與觀世音菩薩。彼得受生。汝亦",
    "X62n1176_001:0155a24": "得福。由此推之。足以見念阿彌陀佛。誠可薦拔亡者。增延福壽。不獨身後生西方也)。",
    "X62n1176_001:0155b01": "下品下生者。乃臨終地獄形相已現。能至心十念南",
    "X62n1176_001:0155b02": "無阿彌陀佛。則變地獄為蓮華。亦生淨土。良由我佛",
    "X62n1176_001:0155b03": "慈悲至深。威力至大。故能如此。然所謂十念者。乃生",
    "X62n1176_001:0155b04": "前自己十聲。念阿彌陀佛。非身後倩人念也。生前自",
    "X62n1176_001:0155b05": "念者。臨命終時。佛與菩薩。自來迎接故。亦必生淨土。",
    "X62n1176_001:0155b06": "或云平生殺害眾生。苦虐人民。臨死念佛。便得往生。",
    "X62n1176_001:0155b07": "其所殺所苦之眾生。懷冤負枉。何時而可解乎。答云。",
    "X62n1176_001:0155b08": "生淨土得道之後。然後度脫一切冤親。豈不勝于冤",
    "X62n1176_001:0155b09": "冤相報彼此無出期者乎。",
    "X62n1176_001:0155b10": "蓮宗寶鑑云。惡人必不回心念佛。其有念佛者偽也",
    "X62n1176_001:0155b11": "非真念也。若真能一心念佛。即取給於臨終之十念。",
    "X62n1176_001:0155b12": "亦必往生。況善人一心念佛。而有不生西方者乎。我",
    "X62n1176_001:0155b13": "輩既修淨土。止愁不到一心不亂田地。若一心不亂。",
    "X62n1176_001:0155b14": "任他千譏萬謗。當巍巍不動如泰山矣。更何疑哉。",
    "X62n1176_001:0155b15": "淨土指歸云。欲了生死。修行淨業。當發十種信心。念",
    "X62n1176_001:0155b16": "念不忘。決生淨土。一信佛所說法。金口誠言。真實不",
    "X62n1176_001:0155b17": "虗。二信凡夫在迷識神不滅。六趣循環不息。三信此",
    "X62n1176_001:0155b18": "土修行未得道果不免輪迴。四信未出輪迴雖生天",
    "X62n1176_001:0155b19": "上不免墮落。五信極樂世界眾生生者永無退轉。六",
    "X62n1176_001:0155b20": "信眾生發願願生淨土決定往生。七信一稱佛名能",
    "X62n1176_001:0155b21": "滅八十億劫生死重罪。八信念佛之人阿彌陀佛神",
    "X62n1176_001:0155b22": "通光明攝取不捨。九信念佛之人十方世界恒沙諸",
    "X62n1176_001:0155b23": "佛同以神力時常護念。十信既生淨土壽命無量一",
    "X62n1176_001:0155b24": "生當得無上菩提。于此十種。不能深信。生疑惑者。雖",
    "X62n1176_001:0155c01": "念佛不得往生。又有一種常情。謂念佛乃老年事。方",
    "X62n1176_001:0155c02": "當少壯未暇。及此一旦無常。措手弗及咦。莫待老來",
    "X62n1176_001:0155c03": "方念佛。孤墳多是少年人。今為再設方便。當少壯時。",
    "X62n1176_001:0155c04": "即須信向。每日早晨盥[口*敕]畢。虔心面西。止用十念工",
    "X62n1176_001:0155c05": "夫。專精念佛十聲。即迴向云。願我臨命終時。往生西",
    "X62n1176_001:0155c06": "方極樂世界。持至半老。加功精進。亦必往生。",
    "X62n1176_001:0155c07": "是書廼原本龍舒。推廣至教。以補法寶之所未備。",
    "X62n1176_001:0155c08": "凡我善信得是書者。切宜仰體。",
    "X62n1176_001:0155c09": "佛祖弘慈。公諸同志。轉相勸諭。萬弗束之高閣。及",
    "X62n1176_001:0155c10": "等閒委棄。沉埋法寶。慢褻聖贒。罪莫可逭。戒之戒",
    "X62n1176_001:0155c11": "之。如有遠方善信。欲廣其傳。捐貲重刻。流播十方。",
    "X62n1176_001:0155c12": "功德無量。決定往生。勉之勉之。",
    "X62n1176_001:0155c13": "淨土定式",
    "X62n1176_001:0155c14": "(每日早中晚三時。焚香合掌。向西頂禮。兩目上視。儼",
    "X62n1176_001:0155c15": "覩慈顏。先念)。",
    "X62n1176_001:0155c16": "南謨本師釋迦牟尼佛(一拜)",
    "X62n1176_001:0155c17": "南謨西方極樂世界阿彌陀佛(一拜)",
    "X62n1176_001:0155c18": "南謨大悲觀世音菩薩(一拜)",
    "X62n1176_001:0155c19": "南謨大勢至菩薩(一拜)",
    "X62n1176_001:0155c20": "南謨一切菩薩聲聞諸上善人(一拜)",
    "X62n1176_001:0155c21": "(拜畢。復合掌頂禮。觀想己身。在蓮華內。仰對",
    "X62n1176_001:0155c22": "阿彌陀佛丈六金身。在大蓮華金臺上。兩眉中間。向上",
    "X62n1176_001:0155c23": "有白毫一條八稜中空之像。隨念)。",
    "X62n1176_001:0155c24": "南謨阿彌陀佛(十聲)(又觀想",
    "X62n1176_001:0155c25": "觀世音菩薩丈六金身。在大蓮華內。垂手接引。隨念)。",
    "X62n1176_001:0156a01": "南謨觀世音菩薩(十聲)(又觀想",
    "X62n1176_001:0156a02": "大勢至菩薩丈六金身。在大蓮華內。隨念)。",
    "X62n1176_001:0156a03": "南謨大勢至菩薩(十聲)(又觀想徧界",
    "X62n1176_001:0156a04": "菩薩眾俱在蓮華內。隨念)。",
    "X62n1176_001:0156a05": "南謨一切菩薩聲聞諸上善人(十聲)(復頂禮念",
    "X62n1176_001:0156a06": "大悲菩薩讚",
    "X62n1176_001:0156a07": "佛懺罪廻向發願偈一徧)。",
    "X62n1176_001:0156a08": "　十方三世佛　　阿彌陀第一　　九品度眾生",
    "X62n1176_001:0156a09": "　威德無窮極　　我今大歸依　　懺悔三業罪",
    "X62n1176_001:0156a10": "　凡有諸福善　　至心用迴向　　願同念佛人",
    "X62n1176_001:0156a11": "　感應隨時現　　臨終西方境　　分明在目前",
    "X62n1176_001:0156a12": "　見聞皆精進　　共生極樂國　　見佛了生死",
    "X62n1176_001:0156a13": "　如佛度一切",
    "X62n1176_001:0156a14": "(念畢廻向云。弟子某虔誦聖號。專求臨命終時。仗",
    "X62n1176_001:0156a15": "佛菩薩慈悲接引。往生西方極樂世界　一拜。隨觀想。",
    "X62n1176_001:0156a16": "己身。在蓮華內。直達西方。親見我",
    "X62n1176_001:0156a17": "佛菩薩。良久又念)",
    "X62n1176_001:0156a18": "南謨西方極樂世界三十六萬億一十一萬九千五",
    "X62n1176_001:0156a19": "百同名同號阿彌陀佛(七徧畢)。",
    "X62n1176_001:0156a20": "(迴向云。弟子某虔誦聖號。專為超度。此南閻浮提。今",
    "X62n1176_001:0156a21": "生宿世。祖宗父母。伯叔兄弟。子孫妻女。宗親外戚。僕",
    "X62n1176_001:0156a22": "從使女。師徒朋友。恩主冤家。已相識未相識。乃至所",
    "X62n1176_001:0156a23": "殺所食。為絲為綿之眾生。盡生極樂世界。一拜　又",
    "X62n1176_001:0156a24": "念)。",
    "X62n1176_001:0156a25": "大悲呪(七徧)　往生呪(七徧畢)。",
    "X62n1176_001:0156b01": "迴向云。願我今生臨命終時。仗此二神呪力。往生西",
    "X62n1176_001:0156b02": "方極樂世界。隨觀想己身。在蓮華內。直達西方。親見",
    "X62n1176_001:0156b03": "我",
    "X62n1176_001:0156b04": "佛菩薩。良久功畢。餘功誦彌陀經一卷。念佛千聲。或五",
    "X62n1176_001:0156b05": "百聲。或三百聲。隨力念之。不拘多寡。每日如此。專志",
    "X62n1176_001:0156b06": "修持。其往生品地必高。",
    "X62n1176_001:0156b07": "舊法。早中晚三時修習者。為通緇素而定也。若出家",
    "X62n1176_001:0156b08": "者。無事擾心。應當六時禮誦。若在家者。世事稍暇。亦",
    "X62n1176_001:0156b09": "須三時禮誦。再或冗忙。只早晚亦可。如萬難脫身。早",
    "X62n1176_001:0156b10": "晨一時斷不可缺。",
    "X62n1176_001:0156b11": "凡念佛者。有默持。有高聲持。有金剛持。然高聲覺太",
    "X62n1176_001:0156b12": "費力。默念又恐昏沉。只是綿綿密密。聲在唇齒之間。",
    "X62n1176_001:0156b13": "乃謂之金剛持。三者隨其意之所之。不必執定。久久",
    "X62n1176_001:0156b14": "自有利益。今之念佛者。只是隨口呌喊。所以不得利",
    "X62n1176_001:0156b15": "益。必須句句出口入耳。聲聲喚醒自心。則自有得力",
    "X62n1176_001:0156b16": "處矣。",
    "X62n1176_001:0156b17": "若有女人及愚鈍人。不能多記者。只用前段十念工",
    "X62n1176_001:0156b18": "夫亦可。不能誦大悲呪。只誦往生呪。或二十一徧。或",
    "X62n1176_001:0156b19": "四十九徧亦可。不能誦彌陀經。只隨力念佛亦可。總",
    "X62n1176_001:0156b20": "之用工不拘多寡。只在信向不輟。亦必往生。",
    "X62n1176_001:0156b21": "修持要約",
    "X62n1176_001:0156b22": "平時齋戒潔已。清心靜慮。面西安坐。閉目默然。觀想",
    "X62n1176_001:0156b23": "阿彌陀佛真色金身。在西方七寶池中。大蓮華上座。",
    "X62n1176_001:0156b24": "其身長丈六。兩眉中間。向上有白毫一條。八稜中空。",
    "X62n1176_001:0156b25": "光明照耀。金色面與金色身。更不得妄有分毫他念。",
    "X62n1176_001:0156b26": "當令閉眼開眼。悉皆見之。如此久久念心純熟。自然",
    "X62n1176_001:0156c01": "感應。見佛金身。此法最為上等。葢心想佛時。此心即",
    "X62n1176_001:0156c02": "是佛。又勝于口念也。身後必上品上生。",
    "X62n1176_001:0156c03": "更于行住坐臥。著衣喫飯。一切時中。默然舉念南無",
    "X62n1176_001:0156c04": "阿彌陀佛。即返觀自照。這念佛求生淨土的是誰。良",
    "X62n1176_001:0156c05": "久。又念如是參究工夫。勿令間斷。忽然親見彌陀。盡",
    "X62n1176_001:0156c06": "大地是個西方淨土。",
    "X62n1176_001:0156c07": "蓮宗寶鑑云。修淨土人。凡欲入觀正念。西向一心。觀",
    "X62n1176_001:0156c08": "想阿彌陀佛而坐。或欲行時。一心觀想阿彌陀佛而",
    "X62n1176_001:0156c09": "行。或欲睡時。一心觀想阿彌陀佛而臥。功深力久。或",
    "X62n1176_001:0156c10": "于正觀念時。即得見之。或于睡夢中見之。但辦至誠。",
    "X62n1176_001:0156c11": "必如所願。",
    "X62n1176_001:0156c12": "觀經云。觀想阿彌陀佛身相光明。如百千萬億閻浮",
    "X62n1176_001:0156c13": "檀金色。(閻浮檀金者。極大極美之金也)佛身高六十萬億那由他恒",
    "X62n1176_001:0156c14": "河沙由旬。(那由他者。萬億也。由旬者。十六里也)眉間白毫。如五須彌山。",
    "X62n1176_001:0156c15": "佛眼如四大海水。清白分明。以無緣慈。攝取眾生。兼",
    "X62n1176_001:0156c16": "觀想觀世音菩薩。身長八十萬億那由他由旬。身紫",
    "X62n1176_001:0156c17": "金色。手掌作五百億雜蓮華色。有八萬四千光。其光",
    "X62n1176_001:0156c18": "柔軟。以此寶手。接引眾生。次觀想大勢至菩薩身。長",
    "X62n1176_001:0156c19": "八十萬億那由他由旬。舉身光明。作紫金色。有緣眾",
    "X62n1176_001:0156c20": "生皆得悉見。隨想己身亦在七寶池蓮華內。結跏趺",
    "X62n1176_001:0156c21": "坐。見佛菩薩。并見諸佛。蓮華滿虗空界。如此觀想。善",
    "X62n1176_001:0156c22": "根愈大。倘或未能。且想丈六小像亦可。",
    "X62n1176_001:0156c23": "大悲懺文云。觀世音菩薩常白佛言。若諸眾生受持",
    "X62n1176_001:0156c24": "大悲神呪。不生諸佛國者。我誓不成正覺。是菩薩全",
    "X62n1176_001:0157a01": "以悲願度人。大勢至菩薩以念佛證無生忍。究其因",
    "X62n1176_001:0157a02": "地。純于念佛上用工。念念無間。打成一片。葢佛者心",
    "X62n1176_001:0157a03": "也。念佛念心。心心不二。佛佛皆然。一念貫通。是真淨",
    "X62n1176_001:0157a04": "土。念佛之旨。大略如斯。遠公祖師得是三昧。以示百",
    "X62n1176_001:0157a05": "二十二人及十八大賢。同修同證。思專想寂。以至究",
    "X62n1176_001:0157a06": "竟。",
    "X62n1176_001:0157a07": "六祖讚云。念此一句阿彌陀佛。是萬世出世之妙道。",
    "X62n1176_001:0157a08": "成佛作祖之正因。此句是三界人天之眼目。明心見",
    "X62n1176_001:0157a09": "性之慧燈。此句是十方虗空之無際。廣大一性之圓",
    "X62n1176_001:0157a10": "明。此句是五千大藏之骨髓。八萬總持之要門。此句",
    "X62n1176_001:0157a11": "是渡苦海之舟筏。最尊最上之法門。所有四眾弟子。",
    "X62n1176_001:0157a12": "若要心性明朗。時時念想彌陀名號。念滿成功。徑往",
    "X62n1176_001:0157a13": "西方極樂世界。面見彼佛。親承授記。因誓曰。我若妄",
    "X62n1176_001:0157a14": "語誑眾生。自遭拔舌塵沙劫。",
    "X62n1176_001:0157a15": "永明壽禪師四料揀云。有禪無淨土。十人九錯路。陰",
    "X62n1176_001:0157a16": "境若現前。瞥爾隨他去。無禪有淨土。萬修萬人去。但",
    "X62n1176_001:0157a17": "得見彌陀。何愁不開悟。有禪有淨土。猶如帶角虎。現",
    "X62n1176_001:0157a18": "世為人師。當來作佛祖。無禪無淨土。鐵床并銅柱。萬",
    "X62n1176_001:0157a19": "劫與千生。沒個人依怙。",
    "X62n1176_001:0157a20": "靈芝法師云。愽地凡夫惑業纏縛。流轉五道。百千萬",
    "X62n1176_001:0157a21": "劫。受諸苦惱。忽聞淨土。志願求生。一日稱名。即超彼",
    "X62n1176_001:0157a22": "國。若人肯念阿彌陀佛。超過一切善根。何則。雖修一",
    "X62n1176_001:0157a23": "切福業。若無正信。求生淨土。皆為小善根也。若念阿",
    "X62n1176_001:0157a24": "彌陀佛。發願求生淨土。是為大善根也。",
    "X62n1176_001:0157b01": "□□□□。□□□□。億佛念佛。現前當來。必定見佛。",
    "X62n1176_001:0157b02": "如染香人身有香氣。如此繫心。任運常遮一切惡念。",
    "X62n1176_001:0157b03": "設欲作惡。心常下耎。惡不能成。如身有香自然離臭。",
    "X62n1176_001:0157b04": "又復覺心微起惡念。即便憶佛。以佛力故。惡念自息。",
    "X62n1176_001:0157b05": "又若覺他受苦時。以念佛心。憐憫于彼。願其離苦。若",
    "X62n1176_001:0157b06": "斷刑獄。以念佛故。生憫念心。雖依正法。當密作願云。",
    "X62n1176_001:0157b07": "我行王法。非我本心。願生淨土。誓相救濟。",
    "X62n1176_001:0157b08": "凡修淨土。須是自信自行自辦。工夫努力。向前灼然。",
    "X62n1176_001:0157b09": "要敵他生死始得。若也半信半疑。如何出得輪迴。若",
    "X62n1176_001:0157b10": "是信得及。便從今日。發大勇猛大精進。莫問會與不",
    "X62n1176_001:0157b11": "會。但只執持一句南無阿彌陀佛。如靠一座須彌山",
    "X62n1176_001:0157b12": "相似。搖撼不動。專其心。一其意。或參念。或觀念。或十",
    "X62n1176_001:0157b13": "念。或臆念。或默念。或禮念。念茲在茲。朝也念。暮也念。",
    "X62n1176_001:0157b14": "行也念。坐也念。日日時時。不要放捨工夫。如此把得",
    "X62n1176_001:0157b15": "定。做得主。縱遇苦樂順逆境界現前。只是念阿彌陀",
    "X62n1176_001:0157b16": "佛。無一念退惰心。決定要生西方極樂世界。臨命終",
    "X62n1176_001:0157b17": "時。定生上品。其或力量未充。應須隨力修習。朝昏禮",
    "X62n1176_001:0157b18": "念。縱使家緣冗繁。無忘十念稱名。猛著精彩。積功累",
    "X62n1176_001:0157b19": "行誓畢此生。同登淨域。方為了事。要知此事。決定不",
    "X62n1176_001:0157b20": "在。廣設道場。多點香燭上。決定不在有傳有授。扭揑",
    "X62n1176_001:0157b21": "做作上。決定不在會說會道。廣化人緣上。此等之人。",
    "X62n1176_001:0157b22": "所謂著事相而疎正理。順聲色而背真宗。數他寶而",
    "X62n1176_001:0157b23": "已無半錢者也。須是以念佛為正行。而兼修福德。諸",
    "X62n1176_001:0157b24": "惡莫作。眾善奉行。所修一切善根。悉皆回向。願生淨",
    "X62n1176_001:0157c01": "土。自然善果圓成。",
    "X62n1176_001:0157c02": "有行有願。直入無為。此乃佛祖修淨業之本也。今人",
    "X62n1176_001:0157c03": "皈依佛會。或為病苦。或為報親。或為消災祈福。或為",
    "X62n1176_001:0157c04": "修積來生。皆是了還心愿。只求富貴榮華。誇耀塵世。",
    "X62n1176_001:0157c05": "罕有為自己生死。發願念佛。往生淨土者。如此妄想。",
    "X62n1176_001:0157c06": "不合佛祖本願。縱使一生修誦。錯用工夫。臨終不得",
    "X62n1176_001:0157c07": "往生。凡曰作福。盡屬有為。乃世間有漏之因。非出世",
    "X62n1176_001:0157c08": "無為之道。修行佛子。宜善思惟。一念回光。願捨娑婆。",
    "X62n1176_001:0157c09": "往生淨土。譬如游子。久客他鄉。復歸故里。",
    "X62n1176_001:0157c10": "凡念佛人。塵根未淨。惡念起時。須自檢點。或有慳貪",
    "X62n1176_001:0157c11": "心。嗔恨心。癡愛心。嫉妬心。欺誑心。吾我心。貢高心。謟",
    "X62n1176_001:0157c12": "曲心。邪見心。輕慢心。能所心。及諸隨染所生一切不",
    "X62n1176_001:0157c13": "善之心。設或起時。急須高聲。念佛斂念。歸正直下。打",
    "X62n1176_001:0157c14": "併淨盡。勿令相續。所有深信心。至誠心。慈悲心。謙下",
    "X62n1176_001:0157c15": "心。平等心。方便心。忍辱心。持戒心。喜捨心。禪定心。精",
    "X62n1176_001:0157c16": "進心。菩提心。及一切善心。常常守護。但能依法修持。",
    "X62n1176_001:0157c17": "是為淨土正行。",
    "X62n1176_001:0157c18": "初學對治昏散之心。數息最要。凡欲坐時。先想己身。",
    "X62n1176_001:0157c19": "在圓光中。默觀鼻端。想出入息。每一息默念南無阿",
    "X62n1176_001:0157c20": "彌陀佛一聲。方便調息。不緩不急。心息相依。隨其出",
    "X62n1176_001:0157c21": "入。勿令間斷。行住坐臥。常自密密行持。久久純熟。忽",
    "X62n1176_001:0157c22": "爾心眼開通。三昧現前。即是唯心淨土。",
    "X62n1176_001:0157c23": "天台十疑論云。一切諸佛。悉皆平等。但眾生根鈍。濁",
    "X62n1176_001:0157c24": "亂者多。若不專心係念一佛。則心散漫。三昧難成。故",
    "X62n1176_001:0158a01": "專令念阿彌陀佛。即是一相三昧。寶王論云。修持一",
    "X62n1176_001:0158a02": "相三昧者。當于行住坐臥。係念不忘。縱令昏寐。亦係",
    "X62n1176_001:0158a03": "念而寢。覺即續之。不以餘業間斷。不以貪嗔等間隔。",
    "X62n1176_001:0158a04": "隨犯隨懺悔。念念常清淨圓明。即是一相三昧也。",
    "X62n1176_001:0158a05": "又須發救度眾生心。發至誠心。發堅固心。發深心。加",
    "X62n1176_001:0158a06": "以禮拜念佛。如此則現世蒙佛加佑。身後必上品上",
    "X62n1176_001:0158a07": "生。救度眾生心者。願生淨土。見佛得道後。救度苦海",
    "X62n1176_001:0158a08": "眾生。非獨度自身也。至誠心者。直心歸向。無邪曲也。",
    "X62n1176_001:0158a09": "堅固心者。堅持精進。更不退轉也。深心者。用心深至",
    "X62n1176_001:0158a10": "直透淨土。如探海底明珠也。三世諸佛。與法界眾生。",
    "X62n1176_001:0158a11": "皆由心造。吾心如是。焉得不上品上生。",
    "X62n1176_001:0158a12": "人生皆如水泡。生滅不常。或一歲二歲。或一十二十。",
    "X62n1176_001:0158a13": "幸而至五六十。亦為難矣。況世間無非是苦。但不思",
    "X62n1176_001:0158a14": "省。故不覺知。不稱意時。固為苦矣。即或稱意。亦無多",
    "X62n1176_001:0158a15": "時。父母妻兒。或疾病死亡。或殺傷離散。或自己大限",
    "X62n1176_001:0158a16": "忽然而至。平生罪惡。豈得全無。自少至老。積累既多。",
    "X62n1176_001:0158a17": "閉眼之後。不免隨業緣去。或墮地獄。受諸極苦。或為",
    "X62n1176_001:0158a18": "畜生。受人宰殺。或生餓鬼。饑火燒身。或入修羅。嗔恨",
    "X62n1176_001:0158a19": "戰鬪。即有善業。得生天上人間。受盡福報。依舊輪迴。",
    "X62n1176_001:0158a20": "漂流汩沒。無有出期。惟西方淨土。最為超脫輪迴之",
    "X62n1176_001:0158a21": "捷徑。更得不退轉。色身難得。趂康徤時。辦此大事。當",
    "X62n1176_001:0158a22": "常作念云。吾自無始以來。輪迴六道。不知有此法門。",
    "X62n1176_001:0158a23": "故不出離。今日知之。豈可不即時下手。年高者固當",
    "X62n1176_001:0158a24": "急急勉力。年少者亦不可因循。平時豫備。工力純熟。",
    "X62n1176_001:0158b01": "臨命終時。徑生極樂世界。視死入地府見閻王。受譴",
    "X62n1176_001:0158b02": "責者。相去萬萬矣。況其工甚易行。盡大藏中。八萬四",
    "X62n1176_001:0158b03": "千法門。無如此之要捷者。而人或不知。可痛惜哉。知",
    "X62n1176_001:0158b04": "而不可。尤可痛惜也。",
    "X62n1176_001:0158b05": "凡受師友之訓誨。恩地之提挈。交游之禮遇。悉皆告",
    "X62n1176_001:0158b06": "以淨土而為之報。以至與一切人。或一飯一茶。一言",
    "X62n1176_001:0158b07": "一坐。下至僕隷。有事我之勞者。皆以此告之。使脫離",
    "X62n1176_001:0158b08": "苦海。即一切知與不知。識與不識。皆以是化之。使共",
    "X62n1176_001:0158b09": "生淨土。又一切飛禽走獸蜎飛蝡動之類。遇彼宰殺",
    "X62n1176_001:0158b10": "受困時。皆當為念阿彌陀佛數聲。或往生呪數遍云。",
    "X62n1176_001:0158b11": "願汝往生極樂世界。乃至形相不可見者。亦當作是",
    "X62n1176_001:0158b12": "念言。如此則吾善念純熟。臨終上品上生必矣。大慈",
    "X62n1176_001:0158b13": "菩薩勸修西方偈云。能勸二人修。比自己精進。勸至",
    "X62n1176_001:0158b14": "十餘人。福德已無量。如勸百與千。名為真菩薩。又能",
    "X62n1176_001:0158b15": "過萬數。即是阿彌陀。勸人善道。名為法施。勸修淨土。",
    "X62n1176_001:0158b16": "又法施之最大者。",
    "X62n1176_001:0158b17": "齋僧供佛。燒香獻花。懸旛建塔。念佛禮懺。種種三寶",
    "X62n1176_001:0158b18": "上崇奉。以此功德。迴向願生西方。或為世間種種利",
    "X62n1176_001:0158b19": "益方便善事。若為子盡孝。為兄友愛。為弟敬長。鄉黨",
    "X62n1176_001:0158b20": "鄰里。姻親相接。以禮相與。以恩以至。事君則盡忠。為",
    "X62n1176_001:0158b21": "官則盡仁。為下則勤以事上。或教導愚迷。或扶助孤",
    "X62n1176_001:0158b22": "弱。或濟急難。或惠貧窮。或修橋砌路。或施藥散食。或",
    "X62n1176_001:0158b23": "減己奉養。以利他人。或臨財饒人。以自省約。或教人",
    "X62n1176_001:0158b24": "為善。或讚善止惡。隨力所作。世間一切善事。不拘大",
    "X62n1176_001:0158c01": "小。不拘多少。以此迴向。願生西方。常使一念不斷。念",
    "X62n1176_001:0158c02": "茲在茲。必上品上生。",
    "X62n1176_001:0158c03": "佛言。欲修淨土。當修三福。一者孝養父母。奉事師長。",
    "X62n1176_001:0158c04": "慈心不殺。修十善業。二者受持三皈。具足眾戒。不犯",
    "X62n1176_001:0158c05": "威儀。三者發菩提心。深信因果。讀誦大乘。解第一義。",
    "X62n1176_001:0158c06": "勸進行者。此三世諸佛。淨業正因。三皈謂皈依佛法",
    "X62n1176_001:0158c07": "僧也。",
    "X62n1176_001:0158c08": "人子于父母。服勞奉養以安之。孝也。立身行道以顯",
    "X62n1176_001:0158c09": "之。大孝也。勸以念佛法門。俾得往生淨土。大孝之大",
    "X62n1176_001:0158c10": "孝也。奉告世人。父母在堂。早勸念佛。更須教以至誠",
    "X62n1176_001:0158c11": "信向。一心專念。寶積經云。世尊父王。頂禮佛足。一心",
    "X62n1176_001:0158c12": "合掌。而白佛言。云何修行當得佛道。佛言。一切眾生",
    "X62n1176_001:0158c13": "皆即是佛。汝今當念西方世界阿彌陀佛。常勤精進。",
    "X62n1176_001:0158c14": "當得此道。觀此則知為人子者。斷當勸進父母矣。",
    "X62n1176_001:0158c15": "呂文正公。每晨興禮佛祝云。不信三寶者。幸勿生我",
    "X62n1176_001:0158c16": "家。願子孫世世食祿。護持佛法。後呂氏所出。若公著。",
    "X62n1176_001:0158c17": "若好問。若用中。皆貴顯而奉佛。竟酬所願。況求生淨",
    "X62n1176_001:0158c18": "土。取必于自己。而有不可必得者乎。",
    "X62n1176_001:0158c19": "凡在家菩薩。無檀信之齋供。必須隨順正法。度日資",
    "X62n1176_001:0158c20": "生。或田疇力作。或市井經營。或富有家貲。或日求升",
    "X62n1176_001:0158c21": "斗。勤則不缺。儉則不奢。如此修行。方為佛子。所以潭",
    "X62n1176_001:0158c22": "州黃老常打鐵以修行。居士龐公賣笊篱而養道。喻",
    "X62n1176_001:0158c23": "彌陀畫像為業。戴佛菴發燭資身。可謂一日不作一",
    "X62n1176_001:0158c24": "日不食矣。",
    "X62n1176_001:0159a01": "善導和尚臨終往生正念文曰。凡一切人命終。欲生",
    "X62n1176_001:0159a02": "淨土。須是不得怕死。常念此身多苦。不淨惡業。種種",
    "X62n1176_001:0159a03": "交纏。若得舍此穢身。超生淨土。受無量快樂。解脫生",
    "X62n1176_001:0159a04": "死苦趣。乃是極稱意之事。如脫獘衣得換珍服。但當",
    "X62n1176_001:0159a05": "放下身心。莫生戀著。凡遇病時。便念無常。一心待死。",
    "X62n1176_001:0159a06": "叮囑家人。及往來問候人。凡來我前。為我念佛。不得",
    "X62n1176_001:0159a07": "說眼前閒雜之話。家中長短之事。亦不須溫言相慰。",
    "X62n1176_001:0159a08": "祝願安樂。若病重將終之際。親屬不得垂淚哭泣。及",
    "X62n1176_001:0159a09": "發嗟嘆懊惱之聲。惑亂心神。失其正念。但一時同聲",
    "X62n1176_001:0159a10": "念佛。待氣盡良久。方可哀泣。纔有絲毫繫戀。便成罣",
    "X62n1176_001:0159a11": "礙。不得解脫。若得明曉淨土之人。頻來策勵。極為得",
    "X62n1176_001:0159a12": "力。若依此者。決定往生。斷無疑也。知歸子問曰。平生",
    "X62n1176_001:0159a13": "未念佛人。還用得否。答曰。此法僧人俗人。未念佛人",
    "X62n1176_001:0159a14": "用之。皆得往生。決定無疑。常見世人。平常念佛。禮讚",
    "X62n1176_001:0159a15": "發願。求生西方。甚是勤拳。及至臨病。却又怕死。都不",
    "X62n1176_001:0159a16": "說著往生淨土之事。直待氣消命盡。方始十念鳴鐘。",
    "X62n1176_001:0159a17": "却如賊去關門。濟何事也。生死事大。須是自家著力",
    "X62n1176_001:0159a18": "始得。若一念差錯。歷劫受苦。誰人相代。思之思之。若",
    "X62n1176_001:0159a19": "無事時。常以此法。精進受持。是為臨終大事。",
    "X62n1176_001:0159a20": "佛言。若人命終之際。豫知時至。正念分明。洗浴著衣。",
    "X62n1176_001:0159a21": "吉祥而逝。光明照身。見佛相好。眾善俱見。定知此人",
    "X62n1176_001:0159a22": "決定往生淨土。",
    "X62n1176_001:0159a23": "天台十疑論云。臨終念佛。名最後心。其心猛利。一念",
    "X62n1176_001:0159a24": "佛名。即生淨土。葢垂死時。其心猛健決定。勝于百歲",
    "X62n1176_001:0159b01": "行力。故能感佛來迎。即生彼土也。",
    "X62n1176_001:0159b02": "蓮池大師曰。念佛法門不論男女僧俗。不論貴賤智",
    "X62n1176_001:0159b03": "愚。不論老少疲癃。但一心不亂。隨其功行大小。九品",
    "X62n1176_001:0159b04": "往生。故知世間無有一人不堪念佛。試為眾等言之。",
    "X62n1176_001:0159b05": "若人富貴。受用現成。正好念佛。若人貧窮。家小累少。",
    "X62n1176_001:0159b06": "正好念佛。若人有子。宗祀得託。正好念佛。若人無子。",
    "X62n1176_001:0159b07": "孤身自由。正好念佛。若人子孝。安受供養。正好念佛。",
    "X62n1176_001:0159b08": "若人子逆。免生愛戀。正好念佛。若人無病。趁身康健。",
    "X62n1176_001:0159b09": "正好念佛。若人有病。切近無常。正好念佛。若人年少。",
    "X62n1176_001:0159b10": "精神強健。正好念佛。若人年老。光景無多。正好念佛。",
    "X62n1176_001:0159b11": "若人處閒。心無事擾。正好念佛。若人處忙。忙裏偷閒。",
    "X62n1176_001:0159b12": "正好念佛。若人出家。逍遙物外。正好念佛。若人在家。",
    "X62n1176_001:0159b13": "知是火宅。正好念佛。若人聰明。通曉淨土。正好念佛。",
    "X62n1176_001:0159b14": "若人愚魯。別無所能。正好念佛。若人持律。律是佛制。",
    "X62n1176_001:0159b15": "正好念佛。若人看經。經是佛說。正好念佛。若人參禪。",
    "X62n1176_001:0159b16": "禪是佛心。正好念佛。若人悟道。道須佛證。正好念佛。",
    "X62n1176_001:0159b17": "普勸世人。火急念佛。九品往生。華開見佛。見佛聞法。",
    "X62n1176_001:0159b18": "究竟成佛。始知自心。本來是佛。",
    "X62n1176_001:0159b19": "真歇了禪師云。捷徑法門。惟有念佛。功高易進。若不",
    "X62n1176_001:0159b20": "念佛而求出離者。終無所獲。普勸清信。一心念佛。求",
    "X62n1176_001:0159b21": "願往生。決矣不悞。",
    "X62n1176_001:0159b22": "明教大師云。吾勸學道者。若不能頓悟。且把一句阿",
    "X62n1176_001:0159b23": "彌陀佛。常憶常念。常覺常照。何以故。此時縱然未悟。",
    "X62n1176_001:0159b24": "臨命終時。仗彼佛力。必得往生。既得往生。何愁不悟。",
    "X62n1176_001:0159c01": "諸仁者。要知念佛一門。實乃超出餘門之上。",
    "X62n1176_001:0159c02": "天如祖師云。世人愚昧特甚。教他念佛往生。每自諉",
    "X62n1176_001:0159c03": "凡夫。如何敢望。必待來世再修。不知念佛法門。一念",
    "X62n1176_001:0159c04": "信心。彈指可到。總仗佛力接引。何待來生。先德云。此",
    "X62n1176_001:0159c05": "身不向今生度。更向何生度此身。斯言誠宜三復。",
    "X62n1176_001:0159c06": "宗本法師。禪宗淨土難易說。今世人提公案做工夫。",
    "X62n1176_001:0159c07": "只期參禪悟道。不願往生淨土。此法何如。答曰。利根",
    "X62n1176_001:0159c08": "上智之人。可以直參實悟。略有差訛。便成大錯。何以",
    "X62n1176_001:0159c09": "故。參禪悟道者難。念佛往生者易。古德云。參禪要了",
    "X62n1176_001:0159c10": "生死。百無二三。念佛求生淨土。萬不失一。正所謂有",
    "X62n1176_001:0159c11": "禪無淨土。十人九錯路也。法門固有八萬四千。總不",
    "X62n1176_001:0159c12": "如一句阿彌陀佛。",
    "X62n1176_001:0159c13": "淨土扶迷",
    "X62n1176_001:0159c14": "獅子峯如如顏丙勸修淨業文(身為苦本覺悟早修)",
    "X62n1176_001:0159c15": "只這色身。誰信身為苦本。盡貪世樂。不知樂是苦因。",
    "X62n1176_001:0159c16": "浮生易度。豈是久居。幻質非空。總歸磨滅。自未入胞",
    "X62n1176_001:0159c17": "胎之日。寧有這男女之形。只緣地水火風假合而成。",
    "X62n1176_001:0159c18": "不免生老病死彫殘之苦。上無絲線可掛。下沒根株",
    "X62n1176_001:0159c19": "所生。虗浮如水上泡。須曳不久。危脆似草頭露。倐忽",
    "X62n1176_001:0159c20": "便無。長年者不過六七十以皆亡。短命者大都三二",
    "X62n1176_001:0159c21": "十而早夭。又有今日不知來日事。又有上床別了下",
    "X62n1176_001:0159c22": "床時幾多。一息不來。便覺千秋永別。(雪峰頌。一盞孤燈照夜臺。上床",
    "X62n1176_001:0159c23": "脫了襪和鞋。三魂七魄夢中去。未委明朝來不來)嘆此身無有是處。奈誰人",
    "X62n1176_001:0159c24": "不被他瞞。筋纏七尺骨頭。皮褁一包肉塊。九孔常流",
    "X62n1176_001:0160a01": "不淨。六根恣逞無明。髮毛爪齒聚若堆塵。涕淚津液",
    "X62n1176_001:0160a02": "污如行廁。裏面盡蛆蟲聚會。外頭招蚊虱交攢。沾一",
    "X62n1176_001:0160a03": "災一疾。皆死得人。更大熱大寒。催人易老。眼被色牽",
    "X62n1176_001:0160a04": "歸餓鬼。耳隨聲去入阿鼻。口頭喫盡味千般。死後只",
    "X62n1176_001:0160a05": "添油幾滴。(長魁詩云。紅紅白白莫相瞞。無位真人赤肉團。敗壞不如猪狗相。只今便作死屍看)",
    "X62n1176_001:0160a06": "此身無可愛惜。諸人當願出離。如何迷昧底。尚逞風",
    "X62n1176_001:0160a07": "流。懵懂漢猶生顛倒。或有骷髏頭上簪花簪草。或有",
    "X62n1176_001:0160a08": "臭皮袋畔帶麝帶香。羅衣罩了膿血囊。錦衣遮却屎",
    "X62n1176_001:0160a09": "尿桶。用盡奸心百計。將謂住世萬年。不知頭痛眼花。",
    "X62n1176_001:0160a10": "閻羅王接人來到。那更鬢斑齒損。無常鬼寄信相尋。",
    "X62n1176_001:0160a11": "個個戀色貪財。盡是失人身捷徑。日日飲酒食肉。無",
    "X62n1176_001:0160a12": "非種地獄深根。眼前圖快活一時。身後受苦辛萬劫。",
    "X62n1176_001:0160a13": "(淨土文。皮包血肉骨纏筋。顛倒凡夫認作身。到死始知非是我。從前金玉付他人)一旦命根",
    "X62n1176_001:0160a14": "絕處。四大風刀割時。外則脚手牽抽。內則肝腸痛裂。",
    "X62n1176_001:0160a15": "縱使妻兒相惜。無計留君。假饒骨肉滿前。有誰替汝。",
    "X62n1176_001:0160a16": "(古頌。父母恩深終有別。夫妻義重也分離。人情似鳥同林宿。大限來時各自飛)生底只得悲",
    "X62n1176_001:0160a17": "啼痛切。死者不免神識奔馳。前途不見光明。舉眼全",
    "X62n1176_001:0160a18": "無伴侶。過奈河橋。見之無不悲傷。入鬼門關。到者盡",
    "X62n1176_001:0160a19": "皆悽慘。世上纔經七日。陰間押見十王。曹官抱案沒",
    "X62n1176_001:0160a20": "人情。獄卒持叉無笑面。平生作善者。送歸天道仙道",
    "X62n1176_001:0160a21": "人道。在日作惡者。押入湯塗火塗刀塗。鑊湯沸若崖",
    "X62n1176_001:0160a22": "崩。劒樹勢如山聳。灌銅汁而徧身肉爛。吞銕丸而滿",
    "X62n1176_001:0160a23": "口烟生。遭剉磕則血肉淋漓。人寒氷則皮膚凍裂。身",
    "X62n1176_001:0160a24": "碎業風吹再活。命終羅剎喝重生。人間歷盡百春秋。",
    "X62n1176_001:0160b01": "獄內方為一晝夜。(延光集。鑊湯爐炭喧幽壞。劍樹刀山聳太清。受罪要終八萬劫獄卒",
    "X62n1176_001:0160b02": "牛頭始放行)魂魄雖歸鬼界。身屍猶臥棺中。或隔三朝五",
    "X62n1176_001:0160b03": "朝。或當六月七月。腐爛則出蟲出血。臭穢則熏地熏",
    "X62n1176_001:0160b04": "天。胖脹不堪觀。醜惡真可怕。催促付一堆野火。斷送",
    "X62n1176_001:0160b05": "埋萬里荒山。昔時要悄紅顏。翻成灰燼。今日荒涼白",
    "X62n1176_001:0160b06": "骨。變作泥堆。(寒山頌。胭脂畫面嬌千樣。龍麝熏衣悄百般。今日風流都不見。綠楊芳草髑髏",
    "X62n1176_001:0160b07": "寒)從前恩愛。到此成空。自昔英雄。如今何在。淚雨灑",
    "X62n1176_001:0160b08": "時空寂寂。悲風動處冷颼颼。夜闌而鬼哭神號。歲久",
    "X62n1176_001:0160b09": "而鵶飡雀啄。荒草畔漫留碑石。綠楊中空掛紙錢。下",
    "X62n1176_001:0160b10": "稍頭難免如斯。到這裏怎生不醒。(寒山云。雀啄鴉飡皮肉盡。風吹日炙",
    "X62n1176_001:0160b11": "髑髏乾。目前試問旁觀者。自把形骸仔細看)大家具眼。休更埋頭。翻身跳",
    "X62n1176_001:0160b12": "出迷津。彈指裂開愛網。休向鬼窟裏作活計。要知肉",
    "X62n1176_001:0160b13": "團上有真人。是男是女總堪修。若智若愚皆有分。但",
    "X62n1176_001:0160b14": "請迴光返照。便知本體元無。若未能學道參禪。也且",
    "X62n1176_001:0160b15": "勤持齋念佛。捨惡歸善。改往修來。移六賊為六神通。",
    "X62n1176_001:0160b16": "離八苦得八自在。便好替天行化。不妨代佛接人。對",
    "X62n1176_001:0160b17": "眾為大眾宣揚。歸家為一家解說。使處處齊知覺悟。",
    "X62n1176_001:0160b18": "教人人盡免沉淪。上助諸佛轉法輪。下拔眾生離苦",
    "X62n1176_001:0160b19": "海。佛言不信。何言可信。人道不修。他道難修。莫教一",
    "X62n1176_001:0160b20": "日換了皮。縱有千佛難救汝。火急進步。時不待人。各",
    "X62n1176_001:0160b21": "請直下承當。莫使此生空過(寒山云。百骸潰散離塵泥。一物長靈復是誰。不",
    "X62n1176_001:0160b22": "得此時通線路。骷髏著地幾人知)。",
    "X62n1176_001:0160b23": "天台智者大師勸修行人專修淨土",
    "X62n1176_001:0160b24": "設問曰。諸佛菩薩以大悲為業。若欲救度眾生。秪應",
    "X62n1176_001:0160c01": "願生三界。于五濁三塗中。救苦眾生。因何求生淨土",
    "X62n1176_001:0160c02": "自安其身。專為自利。障菩提道。智者答曰。菩薩有二",
    "X62n1176_001:0160c03": "種。一者久修行菩薩道。得無生忍者。實當斯責。二者",
    "X62n1176_001:0160c04": "未得已還。及初發心凡夫菩薩者。要須常不離佛。忍",
    "X62n1176_001:0160c05": "力成就。方堪處三界內。于惡世界。救苦眾生。故智度",
    "X62n1176_001:0160c06": "論云。具縛凡夫。有大慈心。願生惡世救苦眾生者。無",
    "X62n1176_001:0160c07": "有是處。何以故。惡世界煩惱強。自無忍力。心隨境轉。",
    "X62n1176_001:0160c08": "聲色所縛。自墮三塗。焉能救眾生。假令持戒修福。得",
    "X62n1176_001:0160c09": "生人中。作國王大臣。富貴自在。縱遇善知識。不肯信",
    "X62n1176_001:0160c10": "用。貪迷放逸。廣造眾罪。乘此惡業。一入三塗。經無量",
    "X62n1176_001:0160c11": "劫。從地獄出。受貧賤身。若不逢善知識。還墮地獄。如",
    "X62n1176_001:0160c12": "此輪迴。至于今日。人人皆如是。此名難行道也。故維",
    "X62n1176_001:0160c13": "摩經云。自疾不能救。而能救諸疾人。又智度論云。譬",
    "X62n1176_001:0160c14": "如二人各有親眷。為水所溺。一人情急。直入水救。為",
    "X62n1176_001:0160c15": "無方便力故。彼此俱沒。一人有方便。往取船筏。乘之",
    "X62n1176_001:0160c16": "救接。悉皆得脫水溺之難。新發意菩薩亦復如是。未",
    "X62n1176_001:0160c17": "得忍力。不能救眾生。為此常須近佛。得無生忍已。方",
    "X62n1176_001:0160c18": "能救眾生。如得船者。凡夫無力。唯得專念阿彌陀佛。",
    "X62n1176_001:0160c19": "使成三昧。臨終斂念。得生決定。不疑見彌陀佛。證無",
    "X62n1176_001:0160c20": "生忍已。還來三界。乘無生忍船。救苦眾生。廣施佛事。",
    "X62n1176_001:0160c21": "任意自在。故論云。遊戲地獄行者。生彼國。得無生忍",
    "X62n1176_001:0160c22": "已。還入生死國。教化地獄。救苦眾生。以是因緣。求生",
    "X62n1176_001:0160c23": "淨土。此名易行道也。",
    "X62n1176_001:0160c24": "真州長蘆慈覺賾禪師勸參禪人兼修淨土",
    "X62n1176_001:0161a01": "夫以念為念以生為生者。常見之所失也。以無念為",
    "X62n1176_001:0161a02": "無念以無生為無生者。邪見之所惑也。念而無念生",
    "X62n1176_001:0161a03": "而無生者。第一義諦也。是以實際理地。不受一塵。則",
    "X62n1176_001:0161a04": "上無諸佛之可念。下無淨土之可生。佛事門中不捨",
    "X62n1176_001:0161a05": "一法。則總攝諸根。葢有念佛三昧。還源要術。示開往",
    "X62n1176_001:0161a06": "生一門。故經云。若人聞說阿彌陀佛執持名號。乃至",
    "X62n1176_001:0161a07": "是人終時。心不顛倒。即得往生阿彌陀佛極樂國土。",
    "X62n1176_001:0161a08": "葢以初心入道。忍力未淳。須託淨緣。以為增上。何則",
    "X62n1176_001:0161a09": "娑婆國土。釋迦已滅。彌勒未生。極樂世界阿彌陀佛",
    "X62n1176_001:0161a10": "現在說法。娑婆國土觀音勢至徒仰嘉名。極樂世界",
    "X62n1176_001:0161a11": "彼二上人。親為勝友。娑婆國土諸魔競作。惱亂行人。",
    "X62n1176_001:0161a12": "極樂世界大光明中。決無魔事。娑婆國土邪聲雜亂。",
    "X62n1176_001:0161a13": "女色妖婬。極樂世界水鳥樹林。咸宣妙法。正報清淨。",
    "X62n1176_001:0161a14": "實無女人。然則修行緣具。無若西方。褊見緇流。橫生",
    "X62n1176_001:0161a15": "疑謗。切嘗論之。此方之人。無不厭俗舍之煩喧。慕蘭",
    "X62n1176_001:0161a16": "若之寂靜。故有捨家出家。則殷勤讚歎。而娑婆眾苦。",
    "X62n1176_001:0161a17": "何止俗舍之煩喧。極樂優游。豈止蘭若之寂靜。知出",
    "X62n1176_001:0161a18": "家為美。而不願往生。其惑一也。萬里辛勤。遠求知識",
    "X62n1176_001:0161a19": "者。葢以發明大事。決擇生死。而彌陀世尊願力弘深。",
    "X62n1176_001:0161a20": "一演圓音。無不明契。願參知識。而不欲見佛。其惑二",
    "X62n1176_001:0161a21": "也。叢林廣眾皆樂棲遲。少眾道場不欲依附。而極樂",
    "X62n1176_001:0161a22": "世界一生補處。其數甚多。諸上善人俱會一處。既欲",
    "X62n1176_001:0161a23": "親近叢林。而不慕清淨海眾。其惑三也。此方之人。上",
    "X62n1176_001:0161a24": "壽不過百歲。童癡老耄。疾病睡眠。常居大半。西方之",
    "X62n1176_001:0161b01": "人。壽命無量。一託蓮苞。便獲阿惟越致。(即不退轉)佛階決",
    "X62n1176_001:0161b02": "定。可期流轉。娑婆促景。而不知淨土長年。其惑四也。",
    "X62n1176_001:0161b03": "若乃位居不退。果證無生。在欲無欲。居塵不塵。方能",
    "X62n1176_001:0161b04": "興無緣慈。運同體悲。迴入塵勞。其有淺聞單慧。或與",
    "X62n1176_001:0161b05": "少善相應。便謂永出四流。高超十地。詆訶淨土。耽戀",
    "X62n1176_001:0161b06": "娑婆。不知自是。何人擬此大權菩薩。其惑五也。若夫",
    "X62n1176_001:0161b07": "信佛言而生淨土。則累繫之所不能拘。劫波之所不",
    "X62n1176_001:0161b08": "能害。謝人間之八苦。無天上之五衰。尚無惡道之名。",
    "X62n1176_001:0161b09": "何況有實。唯顯一乘之法。決定無三。葢解脫之要門。",
    "X62n1176_001:0161b10": "修行之捷徑。無出此矣。是以了義大乘。無不指歸淨",
    "X62n1176_001:0161b11": "土。前賢後聖。自他皆願往生。凡以欲得度人。先須自",
    "X62n1176_001:0161b12": "度故也。嗚呼人無遠慮。必有近憂。一失人身萬劫深",
    "X62n1176_001:0161b13": "悔。故率大海眾。各念彌陀佛。則十萬遙程。不勞而至",
    "X62n1176_001:0161b14": "矣。",
    "X62n1176_001:0161b15": "杭州永明壽禪師戒無證悟人勿輕淨土",
    "X62n1176_001:0161b16": "設問曰。但見性悟道。便超生死。何用繫念彼佛。求生",
    "X62n1176_001:0161b17": "他方。答曰。真修行人。應自審察。如人飲水。冷煖自知。",
    "X62n1176_001:0161b18": "諸仁者當觀自己行解見性悟道。能如馬鳴龍樹否。",
    "X62n1176_001:0161b19": "得無礙辯才。證法華三昧。能如天台智者否。宗說皆",
    "X62n1176_001:0161b20": "通。行解兼修。能如忠國師否。此諸大士。皆明垂言教。",
    "X62n1176_001:0161b21": "深勸往生。葢是自利利他。豈肯悞人自悞。況往生傳",
    "X62n1176_001:0161b22": "所載。古今高士事跡。顯著非一。宜勤觀覽。以自照知",
    "X62n1176_001:0161b23": "又當自度。臨命終時。生死去住。定得自在否。自無始",
    "X62n1176_001:0161b24": "來。惡業重障。定不現前。此一報身。定脫輪迴否。三塗",
    "X62n1176_001:0161c01": "惡道。異類中行。出沒自由。定無苦惱否。天上人間。十",
    "X62n1176_001:0161c02": "方世界。隨意寄託。定無滯礙否。若也了了自信得及。",
    "X62n1176_001:0161c03": "何善如之。若其未也。莫以一時貢高却致。永劫沉淪。",
    "X62n1176_001:0161c04": "自失善利。將復誰尤。嗚呼哀哉。何嗟及矣。",
    "X62n1176_001:0161c05": "蓮池大師序勸往生",
    "X62n1176_001:0161c06": "世尊始成正覺。為諸有情。普演佛乘。既而機難盡投",
    "X62n1176_001:0161c07": "于一乘中。示三乘法。而復于三乘中。出淨土一門。今",
    "X62n1176_001:0161c08": "去佛日遠。進之不能發神解超聖階。退之倀倀乎有",
    "X62n1176_001:0161c09": "淪墜之患。而匪仗此門。其何從疾脫生死。大矣哉。可",
    "X62n1176_001:0161c10": "謂起末世之沉痾。必効之靈藥也。顧古之効多。今之",
    "X62n1176_001:0161c11": "効尠。其咎安在。則亦口淨土。心娑婆。而堅勇明悟。不",
    "X62n1176_001:0161c12": "及前輩云爾。昔有傳往生者。歲久滅沒。予于斷章遺",
    "X62n1176_001:0161c13": "跡中。摘其因果。昭灼者積之成編。俾緇素之流。確知",
    "X62n1176_001:0161c14": "某也。以如是解脫而生某也。以如是純一而生某也。",
    "X62n1176_001:0161c15": "以如是精誠之極感格而生某也。以如是大悲大願",
    "X62n1176_001:0161c16": "而生某也。以如是改過不吝轉業于將墮也而生。某",
    "X62n1176_001:0161c17": "如是上生。某如是中生下生。庶幾乎考古騐今。為淨",
    "X62n1176_001:0161c18": "業者左券。客有過我者。閱未數傳。勃然曰。淨土唯心。",
    "X62n1176_001:0161c19": "心外無土。往生淨土寓言也。子以為真生乎哉。寧不",
    "X62n1176_001:0161c20": "乖于無生之旨。予俟其色定。徐而謂曰。談何容易。如",
    "X62n1176_001:0161c21": "以無生而已。一切斷滅。不應尚有唯心。果悟無生。則",
    "X62n1176_001:0161c22": "終日生而未嘗生也。且爾已盡漏心否乎。對曰不能。",
    "X62n1176_001:0161c23": "噫漏心未盡。則生緣未休。生緣未休。則托質有所。茫",
    "X62n1176_001:0161c24": "茫三界大苦海中。不生淨土而生何土。六道之匍匐。",
    "X62n1176_001:0162a01": "九品之逍遙。相去殆天淵矣。飾虗論而爭高。吾弗為",
    "X62n1176_001:0162a02": "之。即淨土而之佛乘。未嘗間隔絲毫。而奚乖之有。客",
    "X62n1176_001:0162a03": "乃惘然自失。亟請梓焉。",
    "X62n1176_001:0162a04": "丞相鄭清之勸修淨土文",
    "X62n1176_001:0162a05": "人皆謂。修淨土。不如禪教律。余獨謂。禪教律法門。莫",
    "X62n1176_001:0162a06": "如修淨土。夫真淨明妙。虗徹靈通。凡在智愚。皆具此",
    "X62n1176_001:0162a07": "性。故釋氏以禪教律。假設方便。使之從門而入。俱得",
    "X62n1176_001:0162a08": "超悟。惟無量壽佛。獨出一門。曰修行淨土。如單方治",
    "X62n1176_001:0162a09": "病。簡要直截。一念之專。即到彼岸。不問緇白。皆可奉",
    "X62n1176_001:0162a10": "行。但知為化愚俗。淺近之說。其實則成佛道捷徑之",
    "X62n1176_001:0162a11": "途。今之學佛者。不過禪教律。究竟圓頓莫如禪。非利",
    "X62n1176_001:0162a12": "根上器神領意解者。則未免墮頑空之失。研究三乘",
    "X62n1176_001:0162a13": "莫如教。非得魚忘筌因指見月者。未免鑽故紙之病。",
    "X62n1176_001:0162a14": "護善遮惡莫如律。非身心清淨表裏如一者。未免自",
    "X62n1176_001:0162a15": "纏縛之苦。其不由禪教律而得戒定慧者。唯淨土一",
    "X62n1176_001:0162a16": "門乎。方念佛時。口誦心惟。諸惡莫作。豈非戒繫念淨",
    "X62n1176_001:0162a17": "境。幻塵俱滅。豈非定念實無念。心華湛然。豈非慧人",
    "X62n1176_001:0162a18": "能屏除萬慮。一意西方。則不施棒喝而悟圓頓機。不",
    "X62n1176_001:0162a19": "閱大藏經而得正法眼。不持四威儀中而得大自在。",
    "X62n1176_001:0162a20": "不垢不淨。無纏無脫。當是時也。孰為戒定慧。孰為禪",
    "X62n1176_001:0162a21": "教律。我心佛心。一無差別。此修淨土之極致也。八功",
    "X62n1176_001:0162a22": "德水。金蓮華臺。又何必疑哉。",
    "X62n1176_001:0162a23": "廬陵李彥弼夢記",
    "X62n1176_001:0162a24": "彥弼。乾道癸巳。家染疫疾。四月五日。彥弼亦病。粥藥",
    "X62n1176_001:0162b01": "不進。至十九日。早夢一人褐衣神貌清癯。以手撫摩",
    "X62n1176_001:0162b02": "彥弼肢體。而呼令速起。彥弼惕然問曰。公何人耶。答",
    "X62n1176_001:0162b03": "曰。予即龍舒也。彥弼因告以疾病。雖欲支持莫能。將",
    "X62n1176_001:0162b04": "何以愈其疾乎。公曰。記省闕仲。雅教汝捷徑否。彥弼",
    "X62n1176_001:0162b05": "曰。然每日持誦阿彌陀佛不輟。公曰。汝起食白粥。即",
    "X62n1176_001:0162b06": "可既寤。索粥食之。病果隨愈。後見龍舒畫像。儼然如",
    "X62n1176_001:0162b07": "夢中見者。彥弼稔聞。居士誨人不倦。所至學者輻輳。",
    "X62n1176_001:0162b08": "謝君以靜逸堂待之。正月十一日。令子姪往承其教。",
    "X62n1176_001:0162b09": "不久回云。居士夜來講書罷。如常持誦禮佛至三鼓。",
    "X62n1176_001:0162b10": "忽厲聲念阿彌陀佛數聲云。佛來接我。言訖立化。是",
    "X62n1176_001:0162b11": "夕邦人有夢。二青衣引公向西而行。傳為勝異。居士",
    "X62n1176_001:0162b12": "未示寂滅前三日。徧囑諸人。勉進道業。有此後不復",
    "X62n1176_001:0162b13": "再見之語。自非功力精深達乎生死者。未易臻此。彥",
    "X62n1176_001:0162b14": "弼一病垂死。荷居士陰賜拯接。遂獲平愈。可謂生死",
    "X62n1176_001:0162b15": "骨肉者矣。或曰。夢因想成。然食白粥之效。安可誣也",
    "X62n1176_001:0162b16": "謹刻公像。并著感應事跡。用廣其傳。非敢飾辭。以惑",
    "X62n1176_001:0162b17": "耳目。伏冀見聞敬信。同霑利益。公姓王。名日休。字虗",
    "X62n1176_001:0162b18": "中。號龍舒居士云。是歲下元。廬陵李彥弼謹記。",
    "X62n1176_001:0162b20": "淨土全書卷上"
}