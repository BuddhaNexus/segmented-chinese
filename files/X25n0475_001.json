{
    "X25n0475_001:0071a03": " 金剛鎞序",
    "X25n0475_001:0071a05": "帝堯不可無虞舜。文王不可無孔子。道有所傳故也。",
    "X25n0475_001:0071a06": "迦葉不能無迦文。迦文不能無彌勒。亦道有所傳故",
    "X25n0475_001:0071a07": "也。是以道之不見於堯者。得聞於舜。不見於文者。得",
    "X25n0475_001:0071a08": "聞於孔。而不悟於迦文者。得明於彌勒。乃有外彌勒",
    "X25n0475_001:0071a09": "以明迦文。是猶却孔子而究文王。舍大舜以辨唐堯",
    "X25n0475_001:0071a10": "矣。有是理乎。況迦文所演金剛一經。最為微妙不可",
    "X25n0475_001:0071a11": "思議。登地大聖。猶然難之。而求明於彌勒。博地凡夫。",
    "X25n0475_001:0071a12": "何乃叛其說。任己見以為之解耶。辭愈新而義愈匿。",
    "X25n0475_001:0071a13": "文彌彩而旨彌昏。鬪諍競起。壇幟橫興。末法之弊極",
    "X25n0475_001:0071a14": "矣。雲棲空大師。遠窮大藏。深究微言。反復諸家。博綜",
    "X25n0475_001:0071a15": "羣典。依彼本論。求通彌勒之偈。復循彌勒。用達迦文",
    "X25n0475_001:0071a16": "之經。取其意以解文。引其言而證解。辭不欲華。恐翳",
    "X25n0475_001:0071a17": "理也。言不欲多。恐憚繁也。科不欲細。恐間隔其文勢",
    "X25n0475_001:0071a18": "也。庶天下後世。知彌勒之偈。不異於迦文之經。空師",
    "X25n0475_001:0071a19": "之解。盡由於彌勒之偈。由解以知偈。因偈以知經。則",
    "X25n0475_001:0071a20": "後之不明於迦文者。得明於彌勒。得明於彌勒者。乃",
    "X25n0475_001:0071a21": "所以善明於迦文也。失其意者。非此解。非非空師。得",
    "X25n0475_001:0071a22": "其意者。是此解。是是彌勒也。於戲。古今註金剛者。無",
    "X25n0475_001:0071a23": "慮千百函。獨我雲棲大師摸象一記。寔得慈氏不傳",
    "X25n0475_001:0071a24": "之秘。而空師即法門龍象。親承提命。俾註斯經。會淵",
    "X25n0475_001:0071b01": "匠既傾。亡羊多岐。廣揞忝附禪誦之末。往來從臾。空",
    "X25n0475_001:0071b02": "師因之鈎玄纂要。搉一刪繁。集諸家之大成。補摸象",
    "X25n0475_001:0071b03": "之未備。心燈相照。如印印泥。然後知迦文同彌勒。同",
    "X25n0475_001:0071b04": "百千諸佛。言中之意。與夫言之所不能盡。意之所不",
    "X25n0475_001:0071b05": "能致者。無不咸歸於大同。近可證之於雲棲。遠可證",
    "X25n0475_001:0071b06": "之於兜率。述者之旨。豈徒爾哉。",
    "X25n0475_001:0071b07": "萬曆戊午秋日虎林洪瞻祖廣揞撰",
    "X25n0475_001:0071b13": "金剛般若波羅蜜經鎞卷上",
    "X25n0475_001:0071b15": "古杭雲棲弟子　廣伸　述",
    "X25n0475_001:0071b16": "△將釋此經總分為三。初題目。二譯人。三本文。",
    "X25n0475_001:0071b17": "初題目。",
    "X25n0475_001:0071b18": "金剛般若波羅蜜經",
    "X25n0475_001:0071b19": "金剛者。金中之剛。最堅至利。五金莫及。天帝所有",
    "X25n0475_001:0071b20": "之寶。力士所持之杵也。般若者。眾生之心。而有實",
    "X25n0475_001:0071b21": "相觀照之殊。實相者。心本無相。以遠離虗妄。真實",
    "X25n0475_001:0071b22": "有體。不可破壞。無相之相。強名實相。所謂本來面",
    "X25n0475_001:0071b23": "目是也。觀照者。心本非照。以遠離分別。真明皎然。",
    "X25n0475_001:0071b24": "妍醜自現。無照之照。強名觀照。所謂照本來面目",
    "X25n0475_001:0071c01": "是也。喻如珠體珠光。從體發光。光還照體。體用交",
    "X25n0475_001:0071c02": "輝。不一不異。波羅蜜者。云彼岸到。謂到真空實際",
    "X25n0475_001:0071c03": "之彼岸也。金剛般若者。般若如金剛也。蓋言觀照",
    "X25n0475_001:0071c04": "之用。全依實相體起。體既堅利。用亦堅利。堅故不",
    "X25n0475_001:0071c05": "為一切所壞。利故能壞一切。猶如金剛。莫可嬰鋒。",
    "X25n0475_001:0071c06": "是故觸有有壞。觸空空敗。觸著中道。粉虀爛碎。無",
    "X25n0475_001:0071c07": "明結業。擬之則當下冰消。生死涅槃。觸處則隨鋒",
    "X25n0475_001:0071c08": "瓦解。是名金剛般若。而曰金剛般若波羅蜜者。即",
    "X25n0475_001:0071c09": "此般若。壞迷悟聖凡之此岸。到非迷非悟廓然無",
    "X25n0475_001:0071c10": "聖之彼岸。壞空有中道之此岸。到非空非有中亦",
    "X25n0475_001:0071c11": "不安之彼岸。壞生死涅槃之此岸。到生死涅槃如",
    "X25n0475_001:0071c12": "夢．眾生本來成佛．諸法如義之彼岸。如經謂般若",
    "X25n0475_001:0071c13": "波羅蜜。遠有所離。遠有所到是也。然即此即彼。非",
    "X25n0475_001:0071c14": "離此有彼。即離即到。非離後有到也。其說到者。從",
    "X25n0475_001:0071c15": "畢竟空中。建立一切言說。正說之時。非有說。非無",
    "X25n0475_001:0071c16": "說。非可說。非不可說。無有定法可說。如尊者不見",
    "X25n0475_001:0071c17": "一法。名為轉教。如來不說一法。名為轉輪是也。其",
    "X25n0475_001:0071c18": "用到者。於絕思議內。得心應手。左右逢源。提得便",
    "X25n0475_001:0071c19": "行。不存軌則。如德山用捧。臨濟行拳。道吾舞笏。石",
    "X25n0475_001:0071c20": "鞏張弓是也。說不到。不可以為教。用不到。不可以",
    "X25n0475_001:0071c21": "為宗。說用雖殊。總之一柄金剛王寶劍。如永嘉云。",
    "X25n0475_001:0071c22": "大丈夫。秉慧劍。般若鋒兮金剛燄。非但空摧外道",
    "X25n0475_001:0071c23": "心。早曾落却天魔膽。故名金剛般若波羅蜜。良以",
    "X25n0475_001:0071c24": "即今方寸心中。金剛正眼。人人本具。各各不無。從",
    "X25n0475_001:0072a01": "本已來。離言說相。離名字相。離心緣相。非能離。非",
    "X25n0475_001:0072a02": "所離。性本離故。性既本離。離亦不立。離既不立。一",
    "X25n0475_001:0072a03": "切渾融。一切既融。則無一法可遣可立。亦無一法",
    "X25n0475_001:0072a04": "可住可得矣。孰此孰彼。孰離孰到。孰可壞孰不可",
    "X25n0475_001:0072a05": "壞。繁興大用。舉必全真。百草頭邊。光明爍爍。奈何",
    "X25n0475_001:0072a06": "本起無明。為己主宰。凡所施為。動成窼臼。甘心苦",
    "X25n0475_001:0072a07": "趣。與溺志偏乘者。置之無論。即備修萬行。廣度羣",
    "X25n0475_001:0072a08": "迷。期以疾證菩提。而有生可度。有行可修。有法可",
    "X25n0475_001:0072a09": "得。其於無住無得之本真。蓋不啻千里萬里矣。是",
    "X25n0475_001:0072a10": "以此經徹底掀翻。和盤托轉。一味鞭撻妄情。直下",
    "X25n0475_001:0072a11": "如迅雷杲日。古鏡太阿。無夢不驚。無幽不燭。無微",
    "X25n0475_001:0072a12": "不照。無物不摧。直使法法皆無所得。頭頭始是家",
    "X25n0475_001:0072a13": "珍。而本來清淨之體顯矣。至此。則何期自性。本自",
    "X25n0475_001:0072a14": "清淨。何期自性。本自具足。彼此離到者。可得而名",
    "X25n0475_001:0072a15": "言之哉。展鷲峯無作之機。啟少室不傳之妙。不歸",
    "X25n0475_001:0072a16": "此經。將誰歸乎。黃梅般若。良有以也。經者。常義．法",
    "X25n0475_001:0072a17": "義。日可令冷。月可令熱。眾魔無能壞此真說。是之",
    "X25n0475_001:0072a18": "謂常。佛從此生。法從此出。萬德楷模。眾生軌則。是",
    "X25n0475_001:0072a19": "之謂法。願以此常法之古教為明鏡。照見自心。即",
    "X25n0475_001:0072a20": "以此自心為智燈。燭經幽旨。庶幾乎昔日之在黃",
    "X25n0475_001:0072a21": "梅鷲嶺者。儼然今日於目前矣。有志於般若者。宜",
    "X25n0475_001:0072a22": "盡心焉。△二譯人。",
    "X25n0475_001:0072a23": "姚秦三藏法師鳩摩羅什譯",
    "X25n0475_001:0072a24": "姚秦。代名。即後主姚興。必曰姚者。揀非周之嬴秦。",
    "X25n0475_001:0072b01": "南北朝之符秦也。三藏法師者。以通三藏之德。模",
    "X25n0475_001:0072b02": "範眾生也。鳩摩羅什者。具云鳩摩羅耆婆什。上五",
    "X25n0475_001:0072b03": "字。此云童壽。什者。深善此方文字之什。華梵合舉。",
    "X25n0475_001:0072b04": "稱羅什也。譯者。易梵成華也。周禮掌四方之語。各",
    "X25n0475_001:0072b05": "有其官。北方曰譯。今經自西來而云譯者。以北方",
    "X25n0475_001:0072b06": "之官。兼善西語。摩騰始至。遂稱為譯。今仍之也。按",
    "X25n0475_001:0072b07": "師七歲。隨母入寺。見鐵鉢試取加頂。俄念此鉢甚",
    "X25n0475_001:0072b08": "重。我何能舉。即不勝重。遂悟萬法唯心。博學強記。",
    "X25n0475_001:0072b09": "人莫能及。以童年高德。故云童壽。後興主請師入",
    "X25n0475_001:0072b10": "關。奉為國師。師閱舊經。義多紕僻。不與梵本相應。",
    "X25n0475_001:0072b11": "乃集沙門八百餘人。新譯經論三百九十餘卷。並",
    "X25n0475_001:0072b12": "暢神源。發揮幽旨。師未終少日。集眾謂曰。願所宣",
    "X25n0475_001:0072b13": "譯。傳之後世。咸共流通。今於眾前。發誠實誓。若所",
    "X25n0475_001:0072b14": "傳無謬。當使焚身之後。舌不焦爛。以弘始十一年",
    "X25n0475_001:0072b15": "八月二十一日。卒於長安。闍維。薪盡形滅。舌根儼",
    "X25n0475_001:0072b16": "然。今經譯於此師。當與如來真語實語。等無有異。",
    "X25n0475_001:0072b17": "可弗信歟。",
    "X25n0475_001:0072b18": "△三本文三。初序分。二正宗分。三流通分。初序分",
    "X25n0475_001:0072b19": "二。初證信。二發起。初證信。",
    "X25n0475_001:0072b20": "如是我聞。一時佛在舍衛國。祗樹給孤獨園。與大比",
    "X25n0475_001:0072b21": "丘眾千二百五十人俱。",
    "X25n0475_001:0072b22": "證信者。言如是之法。我從佛聞。彼一時釋迦在舍",
    "X25n0475_001:0072b23": "衛國之祗園。與諸大眾同居而共聽者也。信聞時",
    "X25n0475_001:0072b24": "主。歷然可徵。處及聞人。皎然足證。俾遐方異世。諦",
    "X25n0475_001:0072c01": "信無疑。故名證信。然亦名通序。以諸經通有故。若",
    "X25n0475_001:0072c02": "離釋之。則如是者。指法之辭。雖前此無法。而逆指",
    "X25n0475_001:0072c03": "下文所說正宗之法也。我聞者。我自親聞。非轉聞",
    "X25n0475_001:0072c04": "於人。我自親聞。非讀古而聞。一時者。師資會合。說",
    "X25n0475_001:0072c05": "聽之一時也。不名某年日月者。以十方時分不一。",
    "X25n0475_001:0072c06": "兩土正朔不同故。又或聽者時長。說者時短。抑或",
    "X25n0475_001:0072c07": "聽者時短。說者時長。故但言一時也。佛者。覺義。覺",
    "X25n0475_001:0072c08": "自本性。覺人本性。覺自與人。皆盡其性故。舍衛。此",
    "X25n0475_001:0072c09": "云聞物。以國豐四德。譽動五天。曰聞物也。祗樹給",
    "X25n0475_001:0072c10": "孤獨園者。梵語祗陀。此云戰勝。以交戰勝時而生。",
    "X25n0475_001:0072c11": "喜以為名也。今單言祗者。取文省故。給孤表德。即",
    "X25n0475_001:0072c12": "須達多。蓋祗陀施樹。給孤買園。兼二為名。故云祗",
    "X25n0475_001:0072c13": "樹給孤獨園也。梵語比丘。此云乞士。乞食資身。乞",
    "X25n0475_001:0072c14": "法資心故。亦云怖魔。離欲學道。與魔相反故。亦云",
    "X25n0475_001:0072c15": "破惡。破煩惱惡。斷除結使故。而云大者。天王大人",
    "X25n0475_001:0072c16": "所共敬仰。非小德故。內外教典。無不博通。非寡解",
    "X25n0475_001:0072c17": "故。超出九十六種外道之上。非劣器故。總名大也。",
    "X25n0475_001:0072c18": "千二百五十人者。一優樓頻螺。於火龍窟有五百",
    "X25n0475_001:0072c19": "弟子。二迦耶。於象頭山有三百弟子。三那提。於希",
    "X25n0475_001:0072c20": "連河有二百弟子。後皆皈佛。故有千眾。目連舍利。",
    "X25n0475_001:0072c21": "共有二百五十。亦來皈佛。成千二百五十也。問。佛",
    "X25n0475_001:0072c22": "度比丘甚多無量。何獨舉此。以此千二百五十者。",
    "X25n0475_001:0072c23": "最先皈佛。又常不離佛。直至佛滅。其他散在四方。",
    "X25n0475_001:0072c24": "雖千里面談。而據迹成文。法自應爾。如仲尼之徒。",
    "X25n0475_001:0073a01": "蓋三千焉。而獨舉七十子者。亦以久在泗濵。相依",
    "X25n0475_001:0073a02": "陳蔡。亦常隨故。△二發起。",
    "X25n0475_001:0073a03": "爾時。世尊食時。著衣持鉢。入舍衛大城乞食。於其城",
    "X25n0475_001:0073a04": "中。次第乞已。還至本處。飯食訖。收衣鉢。洗足已。敷座",
    "X25n0475_001:0073a05": "而坐。",
    "X25n0475_001:0073a06": "發起者。聖言殊非率爾。教起必藉由興。如法華放",
    "X25n0475_001:0073a07": "光。啟一乘之教。維摩示疾。開不二之談。故名發起。",
    "X25n0475_001:0073a08": "亦名別序。以諸經發起。有無各別。有仍別也。今以",
    "X25n0475_001:0073a09": "乞食為發起者。蓋顯色身偽跡。假飲食以生育。法",
    "X25n0475_001:0073a10": "身真理。由智慧以照成。羣生迷真保偽。諸佛假偽",
    "X25n0475_001:0073a11": "引真。故示乞食以資色身。發起智慧以生法身也。",
    "X25n0475_001:0073a12": "色身無食則死。法身無智不生。故經云。一切諸佛。",
    "X25n0475_001:0073a13": "及諸佛阿耨多羅三藐三菩提。皆從此經出。食時",
    "X25n0475_001:0073a14": "者。辰時也。以當日初分。乞食易施。歸園正當午前。",
    "X25n0475_001:0073a15": "如常齋法。著衣者。著九條至二十五條。福田衣也。",
    "X25n0475_001:0073a16": "以製像水田。見生福故。持鉢者。紺瑠璃鉢。乃四天",
    "X25n0475_001:0073a17": "王所奉維衛佛之遺鉢也。必持著者。以在家好尚",
    "X25n0475_001:0073a18": "華綺。太著於樂。出家外道躶形。太著於苦。今處中",
    "X25n0475_001:0073a19": "行。離二邊也。且有威可畏。有儀可像。範我形軀。肅",
    "X25n0475_001:0073a20": "他敬信。豈徒為持著已哉。乞食。是頭陀行。頭陀。此",
    "X25n0475_001:0073a21": "云抖擻。以煩惱根心。未易卒遣。茲欲抖擻。必在躬",
    "X25n0475_001:0073a22": "行。行雖無量。攝以十二。曰藍若。曰樹下。抖擻居處",
    "X25n0475_001:0073a23": "之煩惱也。曰繩牀。曰瓦鉢。抖擻器用之煩惱也。曰",
    "X25n0475_001:0073a24": "三衣。曰乞食。抖擻衣食之煩惱也。而乞食一行。不",
    "X25n0475_001:0073b01": "惟遠除貪慢。亦且生長福田。資斂身心。離四邪命。",
    "X25n0475_001:0073b02": "故如來示現。軌範後昆。使知佛尚且然。況其他乎。",
    "X25n0475_001:0073b03": "故嘗自謂。頭陀行存。我法則存。頭陀行滅。我法則",
    "X25n0475_001:0073b04": "滅。誠重於此也。次第乞者。淨穢不分。貧富俱入。以",
    "X25n0475_001:0073b05": "內證平等之理。外忘差別之相故也。收衣鉢者。收",
    "X25n0475_001:0073b06": "大衣。著七條。息緣慮也。洗足者。淨身業。敷座而坐。",
    "X25n0475_001:0073b07": "正入定矣。敷座者。如來每說般若。皆自敷坐具。為",
    "X25n0475_001:0073b08": "般若出生諸佛。即是佛母。表敬法故。而云坐者。雙",
    "X25n0475_001:0073b09": "趺也。必雙趺者。智論云。見畫跏趺坐。魔王尚驚恐。",
    "X25n0475_001:0073b10": "何況入道人。端身不傾動。是以結跏趺坐。不唯形",
    "X25n0475_001:0073b11": "相端嚴。令人敬信。諸聖所稱。外道所罕。而復能經",
    "X25n0475_001:0073b12": "時久。不速疲勞。攝斂身心。輕安易發。四威儀中。以",
    "X25n0475_001:0073b13": "坐為勝。良有以也。況乎鏡對面住。面則自彰。念對",
    "X25n0475_001:0073b14": "理住。理豈不自彰乎。故諸經每欲說法。多先入定。",
    "X25n0475_001:0073b15": "今經演說。如如不動。亦可著衣持鉢。次第行乞。通",
    "X25n0475_001:0073b16": "名為戒。敷座而坐。乃名為定。意顯戒能生定。定能",
    "X25n0475_001:0073b17": "發慧。則又以戒定為智慧之發起也。問。瓔珞女經",
    "X25n0475_001:0073b18": "云。佛身如全段金剛。無生熟二臟。何用食為。阿含",
    "X25n0475_001:0073b19": "經云。佛行離地四指。蓮華承足。皮膚不染。何用洗",
    "X25n0475_001:0073b20": "為。又那伽常在定。無有不定時。則又何以息緣趺",
    "X25n0475_001:0073b21": "坐為哉。不知諸佛實受用身。清淨微妙。本無有此。",
    "X25n0475_001:0073b22": "但以大慈悲故。於後得權智之中。示現與諸眾生",
    "X25n0475_001:0073b23": "同事。以便攝化耳。是以入城出城。騰騰任運。持鉢",
    "X25n0475_001:0073b24": "洗鉢。任運騰騰。及時中節。曾何一毫思惟計較於",
    "X25n0475_001:0073c01": "其間哉。即此家常茶飯。儼然劫外風光。金牛云。吃",
    "X25n0475_001:0073c02": "飯來。趙州云。洗鉢去。有味乎其言之也。又世尊坐",
    "X25n0475_001:0073c03": "處。如洪鐘高掛。待扣而鳴。古鏡空懸。任形而現。隱",
    "X25n0475_001:0073c04": "然示空生以啟請說法之時也。",
    "X25n0475_001:0073c05": "△二正宗分四。初當機申請。二如來讚許。三當機",
    "X25n0475_001:0073c06": "佇聞。四如來正說。初當機申請二。初修敬讚佛。二",
    "X25n0475_001:0073c07": "正陳所問。初修敬讚佛。",
    "X25n0475_001:0073c08": "時。長老須菩提。在大眾中。即從座起。偏袒右肩。右膝",
    "X25n0475_001:0073c09": "著地。合掌恭敬而白佛言。希有世尊。如來善護念諸",
    "X25n0475_001:0073c10": "菩薩。善付囑諸菩薩。",
    "X25n0475_001:0073c11": "善現仰觀調御。宛然待叩之心。俯察羣機。正是當",
    "X25n0475_001:0073c12": "聞之際。故修敬讚德。為發問之端也。時。指趺坐之",
    "X25n0475_001:0073c13": "時。長老。謂德臘俱尊。又單德冠眾。獨臘先人。亦名",
    "X25n0475_001:0073c14": "長老。須菩提。云空生。緣生時庫藏皆空。乃以為名。",
    "X25n0475_001:0073c15": "按西域記。云是東方青龍陀佛。影現釋迦之會。示",
    "X25n0475_001:0073c16": "跡聲聞。發揚空理。十方諸佛。法皆爾也。從座起者。",
    "X25n0475_001:0073c17": "師資之分。上下秩然。有所諮詢。不應坐故。如曾子",
    "X25n0475_001:0073c18": "避席而起。曰從座起也。袒肩膝地。是彼方儀。然必",
    "X25n0475_001:0073c19": "取於右者。順從意故。合掌者。形約不散。心凝不放",
    "X25n0475_001:0073c20": "故。上皆身業。恭敬是意業。而白佛言下是口業。此",
    "X25n0475_001:0073c21": "皆修敬。下乃讚德。希有者。難得意。略有四種。一時",
    "X25n0475_001:0073c22": "希有。曠劫難逢。如優曇華故。二處希有。大千世界。",
    "X25n0475_001:0073c23": "中唯一佛故。三德希有。福慧超絕。殊勝無比故。四",
    "X25n0475_001:0073c24": "事希有。用大慈悲。極巧度生故。四雖畢具。而當機",
    "X25n0475_001:0074a01": "正意在事。故下護念付囑。正是希有之事也。如來",
    "X25n0475_001:0074a02": "者。從真如起。來成正覺。故名如來。菩薩。云覺有情。",
    "X25n0475_001:0074a03": "謂上求佛覺。下化有情。又雖求佛覺。尚餘生情。皆",
    "X25n0475_001:0074a04": "覺有情也。善護念者。對三賢已上。信根成熟。永無",
    "X25n0475_001:0074a05": "退轉菩薩。與實智力。令證真如。與權智力。令化眾",
    "X25n0475_001:0074a06": "生。曲盡其心。無不至也。如彌勒云。巧護義應知。加",
    "X25n0475_001:0074a07": "彼身同行。謂加彼證真之力。同於自利行。加彼教",
    "X25n0475_001:0074a08": "化之力。同於利他行。加與行同而不悖。故云巧也。",
    "X25n0475_001:0074a09": "善付囑者。以十信菩薩。亂修六度。心若輕毛。升沉",
    "X25n0475_001:0074a10": "未保。佛恐退失。故付託於大。囑大化小。令不退轉。",
    "X25n0475_001:0074a11": "妙適其宜。無不當也。如彌勒云。不退得未得。是名",
    "X25n0475_001:0074a12": "善付囑。謂於已得功德不退。不捨大乘故。未得功",
    "X25n0475_001:0074a13": "德不退。勝進上求故。夫已得而守之不退固難。未",
    "X25n0475_001:0074a14": "得而上求不退為尤難。今皆不退。故名為善。問。何",
    "X25n0475_001:0074a15": "不以護念屬初機。合經無住修行。以付囑屬久機。",
    "X25n0475_001:0074a16": "合經降伏度生耶。答。準華嚴八地。始蒙佛護。則三",
    "X25n0475_001:0074a17": "賢已上。尚未全蒙。況初機乎。雖春育海涵。至慈無",
    "X25n0475_001:0074a18": "擇。而蒙潤承休。必須時節因緣。如經云。金翅鳥王。",
    "X25n0475_001:0074a19": "先觀大海諸龍命將盡者。乃以兩翅擘海。取而食",
    "X25n0475_001:0074a20": "之。信知此法。決非根未熟者。所能承當。則蒙其護",
    "X25n0475_001:0074a21": "者。即可以當其囑。非初機也。況無住降伏。分而不",
    "X25n0475_001:0074a22": "分。尤不可以判然乎。登地大聖。補處慈尊。言猶在",
    "X25n0475_001:0074a23": "耳。幸虗心平氣。展卷一觀之。又已上乃出世已來。",
    "X25n0475_001:0074a24": "通皆如是。若夫只就此經。亦可。如來惟恐眾生。於",
    "X25n0475_001:0074b01": "我法有所取著。於因果有不離相。念念隄防。無所",
    "X25n0475_001:0074b02": "不至。是名善護。以善護故。即善為教誡。而云不應",
    "X25n0475_001:0074b03": "住色生心。不應住聲香味觸法生心。應無所住而",
    "X25n0475_001:0074b04": "生其心。乃至一切有為法。如夢幻泡影。如露亦如",
    "X25n0475_001:0074b05": "電。應作如是觀。頻頻不倦。再四叮嚀。不至於洗刷",
    "X25n0475_001:0074b06": "殆盡。不已也。豈非善付囑耶。護屬於心。囑屬於口。",
    "X25n0475_001:0074b07": "有是心。必有是口矣。然問必先讚者。弟之於師。臣",
    "X25n0475_001:0074b08": "之於君。分位懸隔。式應爾故。言易進故。又獨舉此",
    "X25n0475_001:0074b09": "二法為讚者。以此二法一期度生。最切要故。今經",
    "X25n0475_001:0074b10": "之中。尤最要故。△二正陳所問。",
    "X25n0475_001:0074b11": "世尊。善男子．善女人。發阿耨多羅三藐三菩提心。應",
    "X25n0475_001:0074b12": "云何住。云何降伏其心。",
    "X25n0475_001:0074b13": "此正問發心者。修行之法也。凡夫能發佛心。名發",
    "X25n0475_001:0074b14": "心。住修降伏名修行。應云何住。云何降伏。名修行",
    "X25n0475_001:0074b15": "之法也。意謂既發佛心。須修佛行。欲修佛行。貴得",
    "X25n0475_001:0074b16": "其方。故問應云何等也。若詳釋之。則梵語阿耨。此",
    "X25n0475_001:0074b17": "云無上。梵語多羅三藐三菩提。此云正徧正覺。正",
    "X25n0475_001:0074b18": "者。正智覺理。非如凡夫之邪。徧者。徧智覺事。非如",
    "X25n0475_001:0074b19": "二乘之偏。既正且徧。理事圓照。方名正覺。總之是",
    "X25n0475_001:0074b20": "無上正徧之正覺。即佛智果也。發心者。十信凡夫。",
    "X25n0475_001:0074b21": "發求佛果之心。即以佛心為心。名為發心。住者。安",
    "X25n0475_001:0074b22": "住真境。降伏者。克制妄心。應云何等者。謂未發心",
    "X25n0475_001:0074b23": "前。住著塵境。既發之後。於何境界。方應安住。未發",
    "X25n0475_001:0074b24": "心前。隨逐妄心。既發之後。妄心若起。云何制伏。蓋",
    "X25n0475_001:0074c01": "問冥真之道。制妄之方。正修行之要也。然必先言",
    "X25n0475_001:0074c02": "發心者。華嚴云。忘失菩提心。修諸善業。魔所攝持。",
    "X25n0475_001:0074c03": "夫忘失尚致落魔。況不發而修乎。是以空修大行。",
    "X25n0475_001:0074c04": "不發大心。譬如終日奔馳。元無定趣。空發大心。不",
    "X25n0475_001:0074c05": "修大行。譬如終日思歸。曾不向往。發之與修。如鳥",
    "X25n0475_001:0074c06": "二翼。如車兩輪。必不可缺。故必舉發心問修也。問。",
    "X25n0475_001:0074c07": "頓教先悟次發。後修萬行。今但舉發問修。而略最",
    "X25n0475_001:0074c08": "初者。一以問修但當齊發為言故。二以舉發則悟",
    "X25n0475_001:0074c09": "必曾先故。又空生至後方悟是權非實故。新本云",
    "X25n0475_001:0074c10": "何應住。今依古本仍以應字冠上。則二云何中皆",
    "X25n0475_001:0074c11": "有應義。且與下文云何應住不同。觀者毋忽。△二",
    "X25n0475_001:0074c12": "如來讚許。",
    "X25n0475_001:0074c13": "佛言。善哉。善哉。須菩提。如汝所說。如來善護念諸菩",
    "X25n0475_001:0074c14": "薩。善付囑諸菩薩。汝今諦聽。當為汝說。善男子．善女",
    "X25n0475_001:0074c15": "人。發阿耨多羅三藐三菩提心。應如是住。如是降伏",
    "X25n0475_001:0074c16": "其心。",
    "X25n0475_001:0074c17": "此如來因問而讚印誡許也。重言善哉。是讚。如汝",
    "X25n0475_001:0074c18": "所說。是印。汝今諦聽。是誡。當為汝說等。是許。然印",
    "X25n0475_001:0074c19": "其所說必先讚者。以佛種不斷。全在護囑。今舉讚",
    "X25n0475_001:0074c20": "佛。是美得其要。雅契佛心。故善之也。許為彼說。必",
    "X25n0475_001:0074c21": "先誡者。智論云。聽者端視如渴飲。一心入於語義",
    "X25n0475_001:0074c22": "中。踊躍聞法心歡喜。如是之人可為說。故誡俾諦",
    "X25n0475_001:0074c23": "聽。毋以生滅心。聆此實相法也。應如是住。如是降",
    "X25n0475_001:0074c24": "伏其心者。逆指下文所答無住降伏之詳。總為如",
    "X25n0475_001:0075a01": "是二字。與之標約也。如云。我應為汝如是住。如是",
    "X25n0475_001:0075a02": "降伏一一詳明也。但直模題渾然順去。不可大講",
    "X25n0475_001:0075a03": "如是以犯下文。△三當機佇聞。",
    "X25n0475_001:0075a04": "唯然。世尊。願樂欲聞。",
    "X25n0475_001:0075a05": "唯。禮應。阿。俗應。皆順從之辭。故老子云。唯之與阿。",
    "X25n0475_001:0075a06": "相去幾何。論其心也。聞有三種。曰聞言。聞義。聞意。",
    "X25n0475_001:0075a07": "聞意則聞道矣。聞言者。耳根發識。但聞於言。了不",
    "X25n0475_001:0075a08": "解義。聞義者。意識於言。採取其義。不但聞言。聞意",
    "X25n0475_001:0075a09": "者。神凝心一。尋義取意。得意捨義而忘於言。良以",
    "X25n0475_001:0075a10": "意中現義。方發於言。言中有義。義中有意。本一貫",
    "X25n0475_001:0075a11": "耳。特以聽者資質浮沉。或好樂不切。雖聞其言。糊",
    "X25n0475_001:0075a12": "塗於義。求其精分真似。見析秋毫而聞義者亦已",
    "X25n0475_001:0075a13": "寡矣。況能即言聞義。即義以聞其意乎。無異於了",
    "X25n0475_001:0075a14": "義之為言詮也。今曰願樂欲聞。正華嚴十地品中。",
    "X25n0475_001:0075a15": "如饑思食。如渴思飲。如病思藥。如蜂思蜜。惟恐不",
    "X25n0475_001:0075a16": "得。惟恐不速。惟恐不多。惟恐其或盡也。故不特聞",
    "X25n0475_001:0075a17": "言聞義。而卒至於涕淚悲泣。豁然洞然。深入玄微。",
    "X25n0475_001:0075a18": "情消執謝者。良有以也。今之學者。且無論其天資",
    "X25n0475_001:0075a19": "不一。反是好樂之不切矣。獨且奈之何哉。不知聞",
    "X25n0475_001:0075a20": "法是成佛最初一著工夫。打頭錯過。已後皆虗設",
    "X25n0475_001:0075a21": "矣。痛宜勉旃。△四如來正說二。初正答所問。二躡",
    "X25n0475_001:0075a22": "跡斷疑。初正答所問二。初舉總標別以牒問。二約",
    "X25n0475_001:0075a23": "別顯總以答問。初舉總標別以牒問。",
    "X25n0475_001:0075a24": "佛告須菩提。諸菩薩摩訶薩。應如是降伏其心。",
    "X25n0475_001:0075b01": "住修不同名別。住修皆有降伏名總。如魏譯之意",
    "X25n0475_001:0075b02": "云。心於布施名修。心於度生名住。而施無施相。度",
    "X25n0475_001:0075b03": "無度相。總名降伏。又住修以降伏為竟。若以施為",
    "X25n0475_001:0075b04": "施。反益慳貪。以度為度。徒增人我。必施降施相。度",
    "X25n0475_001:0075b05": "降度相。始名究竟。又住修降伏。意實相融。如度降",
    "X25n0475_001:0075b06": "度相。亦名無住。施離施相。亦名降伏。是以此經宗",
    "X25n0475_001:0075b07": "於離相。正是降心。本意欲明降心。須假住修而顯。",
    "X25n0475_001:0075b08": "住修降伏。元不相離。有此多義。故獨標降伏之總",
    "X25n0475_001:0075b09": "以該住修之別也。又對下所有一切眾生等解釋",
    "X25n0475_001:0075b10": "之文名標。對上應如是住如是降伏之標約名牒。",
    "X25n0475_001:0075b11": "菩薩易善人者。空生指發心之前名善人。如來據",
    "X25n0475_001:0075b12": "已發之後名菩薩。然則名為菩薩已具發心。故文",
    "X25n0475_001:0075b13": "中但牒降心。不牒發心。又原離相實德。故彰菩薩",
    "X25n0475_001:0075b14": "大名。名為菩薩。宛然離相。故下云若有四相。即非",
    "X25n0475_001:0075b15": "菩薩。其心有二。近約此章。乃含四種。謂狹隘心。卑",
    "X25n0475_001:0075b16": "劣心。著相心。顛倒心。即下度生廣大第一常等之",
    "X25n0475_001:0075b17": "所降者。遠約次章。即下文布施住相之心。修行之",
    "X25n0475_001:0075b18": "所離者。△二約別顯總以答問二。初答安住降心。",
    "X25n0475_001:0075b19": "二答修行降心。初答安住降心。",
    "X25n0475_001:0075b20": "所有一切眾生之類。若卵生．若胎生．若濕生．若化生。",
    "X25n0475_001:0075b21": "若有色．若無色。若有想．若無想．若非有想非無想。我",
    "X25n0475_001:0075b22": "皆令入無餘涅槃而滅度之。如是滅度無量無數無",
    "X25n0475_001:0075b23": "邊眾生。實無眾生得滅度者。何以故。須菩提。若菩薩",
    "X25n0475_001:0075b24": "有我相．人相．眾生相．壽者相。即非菩薩。",
    "X25n0475_001:0075c01": "文分二節。初正明。二反釋。如來意謂。汝問應云何",
    "X25n0475_001:0075c02": "住。云何降伏。將無謂降住判然乎。不知發心菩薩。",
    "X25n0475_001:0075c03": "住於度生。則降伏度念。住於布施。則降伏施心。如",
    "X25n0475_001:0075c04": "是住。即如是降。不相離也。試以度生言之。則應所",
    "X25n0475_001:0075c05": "有一切眾生之類。無不度脫。安住於廣大心。度皆",
    "X25n0475_001:0075c06": "入於無餘涅槃。安住於第一心。而實無生可度。安",
    "X25n0475_001:0075c07": "住於真常心。遠離四相。安住於不顛倒心。住於廣",
    "X25n0475_001:0075c08": "大。如是降伏狹隘之心。住於第一。如是降伏卑劣",
    "X25n0475_001:0075c09": "之心。住於真常。如是降伏無常之心。住於不倒。如",
    "X25n0475_001:0075c10": "是降伏顛倒之心。故名如是降伏其心。又所有一",
    "X25n0475_001:0075c11": "切眾生之類。我皆令入無餘涅槃而滅度之。名為",
    "X25n0475_001:0075c12": "度生。實無眾生得滅度者。名為降伏。若實有度。即",
    "X25n0475_001:0075c13": "非降伏。是知安住度生。可言降伏。若無於住。何處",
    "X25n0475_001:0075c14": "明降。故答安住降心。正明如是住。即如是降。如是",
    "X25n0475_001:0075c15": "降。方能如是無住而住也。豈離安住而有降心也",
    "X25n0475_001:0075c16": "哉。如彌勒云。廣大第一常。其心不顛倒。利益深心",
    "X25n0475_001:0075c17": "住。此乘功德滿。無著亦云。此名第一發心住。良有",
    "X25n0475_001:0075c18": "以也。以上總括大意。俾血脉貫通。取其易解耳。若",
    "X25n0475_001:0075c19": "欲詳明所有一切眾生之類者。總舉其多也。卵等",
    "X25n0475_001:0075c20": "九類者。別列其名也。列卵等者。名受生差別。謂一",
    "X25n0475_001:0075c21": "念思業為因。卵胎濕化為緣。因緣和合。受生於卵。",
    "X25n0475_001:0075c22": "受生於胎。受生濕化。差別無量。天眼之莫窺也。列",
    "X25n0475_001:0075c23": "有色等者。明身見差別。謂有色四禪具色心以為",
    "X25n0475_001:0075c24": "身。無色四天。單識心以為身。有想無想。非有無想。",
    "X25n0475_001:0076a01": "更明無色四天。單具識心。又各各其不同也。無餘",
    "X25n0475_001:0076a02": "涅槃者。無妄可斷。無真可證。不著于有。不滯乎空。",
    "X25n0475_001:0076a03": "寂寥於萬化之域。動用於一虗之中也。實無眾生",
    "X25n0475_001:0076a04": "得滅度者。真實性中本來寂滅。不復更滅。實智證",
    "X25n0475_001:0076a05": "真。證而無證。權智度生。度而無度。如實知生。及與",
    "X25n0475_001:0076a06": "己身真如平等。無別異也。我相人相等者。能度是",
    "X25n0475_001:0076a07": "我相。所度是人相。多度是眾生相。恒常度是壽者",
    "X25n0475_001:0076a08": "相。統一我相。約義而為四也。亦可所有一切眾生",
    "X25n0475_001:0076a09": "之類。是名生死。我皆令入無餘涅槃而滅度之。是",
    "X25n0475_001:0076a10": "名涅槃。如是滅度無量無數無邊眾生。實無眾生",
    "X25n0475_001:0076a11": "得滅度者。則生死涅槃兩不可得。正金剛般若波",
    "X25n0475_001:0076a12": "羅蜜也。問。五性差別。八難紛紜。云何乃言我皆令",
    "X25n0475_001:0076a13": "入。答。圓覺云。有性無性齊成佛道。則凡是有心。定",
    "X25n0475_001:0076a14": "當作佛。亦何差別之有。若夫八難。則可度者度之。",
    "X25n0475_001:0076a15": "不可度者為作得度因緣。則亦終歸於度脫耳。何",
    "X25n0475_001:0076a16": "不可皆入之有。故為菩薩者。但當發此滿足之心。",
    "X25n0475_001:0076a17": "行此滿足之行。不必其一時即有此滿足之事也。",
    "X25n0475_001:0076a18": "地獄未空。誓不成佛。一夫不被。若己溺之。試觀其",
    "X25n0475_001:0076a19": "一時即能全空而無不被否。可例知矣。△二答修",
    "X25n0475_001:0076a20": "行降心三。初正答。二顯益。三總結。初正答。",
    "X25n0475_001:0076a21": "復次。須菩提。菩薩於法。應無所住行於布施。所謂不",
    "X25n0475_001:0076a22": "住色布施。不住聲香味觸法布施。須菩提。菩薩應如",
    "X25n0475_001:0076a23": "是布施。不住於相。",
    "X25n0475_001:0076a24": "文分三節。初標。次釋。末復勸顯。如來意謂。發心菩",
    "X25n0475_001:0076b01": "薩。應住度生。降伏度相。又復菩薩。應住修行。降伏",
    "X25n0475_001:0076b02": "修心。是故於法。應無所住行於布施。行於布施。是",
    "X25n0475_001:0076b03": "名修行。應無所住。是名降伏。無所住者。不住色等。",
    "X25n0475_001:0076b04": "不住等者。不著自身不行於施。不為報恩而行於",
    "X25n0475_001:0076b05": "施。不貪果報故行於施。是名不住六塵。正行於施。",
    "X25n0475_001:0076b06": "如彌勒云。自身及報恩。果報斯不著。護存己不施。",
    "X25n0475_001:0076b07": "防求於異事。又色等是境。住著名心。心境是相。不",
    "X25n0475_001:0076b08": "住名空。空對於有。空亦是相。故復勸云。應如是施。",
    "X25n0475_001:0076b09": "即復顯云。不住於相。意使正施之時。施受之人。彼",
    "X25n0475_001:0076b10": "此皆空。中間施物。當體全空。此空不住。空亦復空。",
    "X25n0475_001:0076b11": "是名布施。不住於相。故彌勒云。調伏彼事中。遠離",
    "X25n0475_001:0076b12": "取相心。亦可應無所住。是不著有。而行布施。是不",
    "X25n0475_001:0076b13": "著空。不著於有。則不住生死。不著於空。則不住涅",
    "X25n0475_001:0076b14": "槃。生死涅槃兩不可得。正金剛般若波羅蜜也。問。",
    "X25n0475_001:0076b15": "誠如所言。瞥爾情生。則非無住。且眾生心行。任運",
    "X25n0475_001:0076b16": "無常。若待相應。畢竟無分。一向不施。又非佛因。若",
    "X25n0475_001:0076b17": "行布施。即墮住相。進退不可。其事云何。答。欲求佛",
    "X25n0475_001:0076b18": "果。必以施先。但初施時。難頓相應。要須用心方便",
    "X25n0475_001:0076b19": "隨順。任運起念。作意遠之。用心既久。自然任運得",
    "X25n0475_001:0076b20": "與理合。從微至著。漸漸相應。問。萬行甚多。何獨言",
    "X25n0475_001:0076b21": "施。施名修行。何得言住。答。萬行雖多。不出六度。六",
    "X25n0475_001:0076b22": "度雖多。不出檀度。檀名修行。亦名為住。如無著亦",
    "X25n0475_001:0076b23": "云。相應行住。彌勒亦云。檀義攝於六。資生無畏法。",
    "X25n0475_001:0076b24": "此中一二三。是名修行住。△二顯益。",
    "X25n0475_001:0076c01": "何以故。若菩薩不住相布施。其福德不可思量。須菩",
    "X25n0475_001:0076c02": "提。於意云何。東方虗空可思量不。不也。世尊。須菩提。",
    "X25n0475_001:0076c03": "南西北方四維上下虗空可思量不。不也。世尊。須菩",
    "X25n0475_001:0076c04": "提。菩薩無住相布施。福德亦復如是不可思量。",
    "X25n0475_001:0076c05": "佛意住相人之所知。無住人之所昧。故特為徵明",
    "X25n0475_001:0076c06": "以顯難量。復舉虗空。以喻難量。使其由喻以識難",
    "X25n0475_001:0076c07": "量之妙。由無住以得此難量之福也。若詳釋之。則",
    "X25n0475_001:0076c08": "徵意蓋謂。若存施想。斯有施因。以有施因。方有福",
    "X25n0475_001:0076c09": "果。今施既無住。即無施想。既無施想。即是無記。無",
    "X25n0475_001:0076c10": "記無因。果從何立。故佛與斷云。若施不住相。則了",
    "X25n0475_001:0076c11": "無分別。其心平等。順於本性。不唯有福。福且難量。",
    "X25n0475_001:0076c12": "譬如虗空。色非色中。皆有空故。名周徧不可思量。",
    "X25n0475_001:0076c13": "無住之施。近感十王色身中福。遠感法身無住之",
    "X25n0475_001:0076c14": "福。亦如虗空周徧不可思量。譬如虗空。橫該竪徹。",
    "X25n0475_001:0076c15": "三災不壞。名勝大不可思量。無住之福。深無止極。",
    "X25n0475_001:0076c16": "廣莫邊涯。四相不遷。亦如虗空勝大不可思量。譬",
    "X25n0475_001:0076c17": "如虗空。世界有盡。空無有盡。名究竟不可思量。無",
    "X25n0475_001:0076c18": "住之福。無漏無為。永無終窮。亦如虗空究竟不可",
    "X25n0475_001:0076c19": "思量。故經云。亦復如是不可思量。又何必以無福",
    "X25n0475_001:0076c20": "為疑耶。是知住相之福是偏非徧。是小非大。是劣",
    "X25n0475_001:0076c21": "非勝。是不究竟而非究竟。修施者宜何如哉。當知",
    "X25n0475_001:0076c22": "所從矣。△三總結。",
    "X25n0475_001:0076c23": "須菩提。菩薩但應如所教住。",
    "X25n0475_001:0076c24": "魏譯云。菩薩但應如是行於布施。以此參會。始知",
    "X25n0475_001:0077a01": "前教不住。今云住者。謂令住於所教之不住耳。不",
    "X25n0475_001:0077a02": "住而住。住於真空。如鳥不住空。即能住空。若住於",
    "X25n0475_001:0077a03": "空。即不住空。取要言之。無住布施。是佛所教。但應",
    "X25n0475_001:0077a04": "如其所教。住於不住而行布施。蓋安住之住。非住",
    "X25n0475_001:0077a05": "著之住也。以上答意。蓋顯發心菩薩應住度生。即",
    "X25n0475_001:0077a06": "降度心。應住修行。即降修相。無降則住非究竟。無",
    "X25n0475_001:0077a07": "住則降無所施。降住必不可離。而乃有以見經文",
    "X25n0475_001:0077a08": "獨標於降。遂以度生單答降心。獨結乎住。即以布",
    "X25n0475_001:0077a09": "施但酧應住。不知實無得度。既是降心。應無所住。",
    "X25n0475_001:0077a10": "豈非降伏。無住布施。名如教住。無度度生。豈不名",
    "X25n0475_001:0077a11": "住。灼知皆名為住。皆名為降。而前文猶標於降者。",
    "X25n0475_001:0077a12": "欲以降總度修。見度修之皆有降也。後文單結乎",
    "X25n0475_001:0077a13": "住者。欲以住貫修度。見修度之皆有住也。特其文",
    "X25n0475_001:0077a14": "簡義豐。彰乎玄妙。而或者不察。竟以己意離之。是",
    "X25n0475_001:0077a15": "度生全無應住。修行竟絕降心。外調攝以問和平。",
    "X25n0475_001:0077a16": "去音聲而求清濁。有是理乎。前正答既竟。即當便",
    "X25n0475_001:0077a17": "入流通。下又重重問答者。有實有權。實則空生於",
    "X25n0475_001:0077a18": "答處生疑。所以為斷。斷已又起。展轉滋多。執盡疑",
    "X25n0475_001:0077a19": "除。方名終盡。權則青龍陀佛。疑自何生。以諸眾生。",
    "X25n0475_001:0077a20": "從無始來。住著之心。浸入骨髓。慣習性成。不膠於",
    "X25n0475_001:0077a21": "因。即滯於果。剛脫於凡。便纏於聖。出此入彼。莫可",
    "X25n0475_001:0077a22": "誰何。故特示現疑情。設為問答。頭頭截斷。處處拈",
    "X25n0475_001:0077a23": "空。直使於一切法上。無住無依。不取不捨而後已",
    "X25n0475_001:0077a24": "耳。如國手奕棋。見在數著之先。知其勢所必到。猛",
    "X25n0475_001:0077b01": "地一著。預與截斷來由耳。又如老將提兵。準在數",
    "X25n0475_001:0077b02": "年之前。知其機所必發。驀地一刀。暗與勦絕根株",
    "X25n0475_001:0077b03": "耳。故此後名躡跡斷疑。謂躡前語跡。斷彼疑情。起",
    "X25n0475_001:0077b04": "伏循環。節次非一。經中雖不顯有疑辭。而伏在文",
    "X25n0475_001:0077b05": "內。故但言斷而不言起。又蘊在識田未發起者。名",
    "X25n0475_001:0077b06": "未起種子疑。今則遮其種子。不令起於現行。即經",
    "X25n0475_001:0077b07": "中二十四疑。空生皆無問辭者是也。於動心形口",
    "X25n0475_001:0077b08": "已發起者。名現起現行疑。則斷其現行。使自降於",
    "X25n0475_001:0077b09": "種子。即經中第二．第十一．第十九。空生自陳疑處",
    "X25n0475_001:0077b10": "者是也。但在當時。有已起未起之分。若以後代望",
    "X25n0475_001:0077b11": "於當時。皆名現行。以當時望於後代。盡名種子。斯",
    "X25n0475_001:0077b12": "則斷現行時。即是遮於種子。後意彌為切故。如彌",
    "X25n0475_001:0077b13": "勒云。調伏彼事中。遠離取相心。及斷種種疑。亦防",
    "X25n0475_001:0077b14": "生成心。是則經中有疑伏于文內。彌勒方云斷種",
    "X25n0475_001:0077b15": "種疑。彌勒偈云斷種種疑。天親方開二十七疑。非",
    "X25n0475_001:0077b16": "突然創為之也。故今於躡跡斷疑一科之中。具列",
    "X25n0475_001:0077b17": "二十七疑。便作二十七科。使經文章目分明。觀者",
    "X25n0475_001:0077b18": "易於參考。",
    "X25n0475_001:0077b19": "△二躡跡斷疑分二十七。初斷求佛行施住相疑",
    "X25n0475_001:0077b20": "二斷因果俱深難信疑三斷無相云何得說疑四",
    "X25n0475_001:0077b21": "斷聲聞得果是取疑五斷釋迦燃燈取說疑六斷",
    "X25n0475_001:0077b22": "嚴土違於不取疑七斷受得報身有取疑八斷持",
    "X25n0475_001:0077b23": "說未脫苦果疑九斷能證無體非因疑十斷如遍",
    "X25n0475_001:0077b24": "有得無得疑十一斷住修降伏是我疑十二斷佛",
    "X25n0475_001:0077c01": "因是有菩薩疑十三斷無因則無佛法疑十四斷",
    "X25n0475_001:0077c02": "無人度生嚴土疑十五斷諸佛不見諸法疑十六",
    "X25n0475_001:0077c03": "斷福德例心顛倒疑十七斷無為何有相好疑十",
    "X25n0475_001:0077c04": "八斷無身何以說法疑十九斷無法如何修證疑",
    "X25n0475_001:0077c05": "二十斷所說無記非因疑二十一斷平等云何度",
    "X25n0475_001:0077c06": "生疑二十二斷以相比知真佛疑二十三斷福果",
    "X25n0475_001:0077c07": "非關佛相疑二十四斷化身出現受福疑二十五",
    "X25n0475_001:0077c08": "斷法身化身一異疑二十六斷化身說法無福疑",
    "X25n0475_001:0077c09": "二十七斷入寂如何說法疑。初斷。求佛行施住",
    "X25n0475_001:0077c10": "相疑。",
    "X25n0475_001:0077c11": "須菩提。於意云何。可以身相見如來不。不也。世尊。不",
    "X25n0475_001:0077c12": "可以身相得見如來。何以故。如來所說身相。即非身",
    "X25n0475_001:0077c13": "相。佛告須菩提。凡所有相。皆是虗妄。若見諸相非相。",
    "X25n0475_001:0077c14": "即見如來。",
    "X25n0475_001:0077c15": "佛意謂汝聞布施不住於相。將無疑行施本為求",
    "X25n0475_001:0077c16": "佛。既有所求。即是住相。況佛果是相。云何因行不",
    "X25n0475_001:0077c17": "住于相耶。不知果海不明。因地斯昧。欲明無住。須",
    "X25n0475_001:0077c18": "見如來。故舉有相之佛。用顯無相之真。乃空生既",
    "X25n0475_001:0077c19": "悟身相為非。如來遂印其虗妄為是。且復為指出",
    "X25n0475_001:0077c20": "云。若見諸相非相。即見如來。色即是空。不必別求",
    "X25n0475_001:0077c21": "無相真佛也。此統括大意。若夫詳釋。則身相是應",
    "X25n0475_001:0077c22": "身有為。似鏡中之影。如來是法身無相。乃鏡體之",
    "X25n0475_001:0077c23": "光。第恐認影為光。故於疑處為問。如彌勒云。分別",
    "X25n0475_001:0077c24": "有為體。防彼成就得是也。所說身相即非身相者。",
    "X25n0475_001:0078a01": "上身相是生滅之影。下身相是無為之真。所說即",
    "X25n0475_001:0078a02": "非。妄異於真也。如彌勒云。三相異體故。凡所有相。",
    "X25n0475_001:0078a03": "皆是虗妄者。意謂鏡中人影。既已非真。鏡中諸影",
    "X25n0475_001:0078a04": "又豈是實。如起信謂一切境界。皆從心起妄念而",
    "X25n0475_001:0078a05": "生。若離妄念。則無一切境界之相。則能現之心尚",
    "X25n0475_001:0078a06": "且是妄。所現之境。豈得為真。故擴充其言印定之",
    "X25n0475_001:0078a07": "也。若見諸相非相。即見如來者。意謂人影非處。既",
    "X25n0475_001:0078a08": "全鏡明。若見諸影非影。豈不即見鏡明乎。如首楞",
    "X25n0475_001:0078a09": "自住三摩地中。根境識三。如虗空華。本無所有。元",
    "X25n0475_001:0078a10": "是菩提妙淨明體。亦如起信。離念相者。等虗空界。",
    "X25n0475_001:0078a11": "無所不遍。即是如來平等法身。故彌勒云。離彼是",
    "X25n0475_001:0078a12": "如來。下文云。離一切相。即名諸佛。亦可若見諸相",
    "X25n0475_001:0078a13": "非相是破相。即見如來是顯性。破相即顯性故。又",
    "X25n0475_001:0078a14": "此即見。即洞山見水。靈雲見桃。迦文見星。無見之",
    "X25n0475_001:0078a15": "真見也。又既云即見。雖顯法身。應身自在。以果海",
    "X25n0475_001:0078a16": "真應。如金與器。本不相離。涅槃云。吾今此身。即是",
    "X25n0475_001:0078a17": "常身。下文云。莫作是念。不說斷滅。又此即見。由于",
    "X25n0475_001:0078a18": "離相。離相因于諸相。以故二十七疑。只一相字盡",
    "X25n0475_001:0078a19": "之。斷二十七疑。只一破字盡之。從始至終。不獨破",
    "X25n0475_001:0078a20": "生死相。亦破涅槃之相。不獨破煩惱相。亦破菩提",
    "X25n0475_001:0078a21": "之相。因相果相。有相無相。一異諸相。無不破之。直",
    "X25n0475_001:0078a22": "至破無可破。而本來清淨之見顯矣。然則佛果離",
    "X25n0475_001:0078a23": "相。施因離相。果從因顯。本自非求。因自果生。從來",
    "X25n0475_001:0078a24": "無作住相云乎哉。疑可釋矣。",
    "X25n0475_001:0078b01": "△二斷因果俱深難信疑四。初無信為疑。二遮疑",
    "X25n0475_001:0078b02": "顯信。三．深詳信因。四結歸離相初無信為疑。",
    "X25n0475_001:0078b03": "須菩提白佛言。世尊。頗有眾生。得聞如是言說章句。",
    "X25n0475_001:0078b04": "生實信不。",
    "X25n0475_001:0078b05": "空生意謂。信淺法易。信深法難。今佛說無住之施",
    "X25n0475_001:0078b06": "是因深。無相之佛是果深。因果俱深。求之現在尚",
    "X25n0475_001:0078b07": "難其人。況未來乎。故疑云。頗有眾生。聞是言說章",
    "X25n0475_001:0078b08": "句。生信心否。實信者。萬法如幻名虗。般若有體名",
    "X25n0475_001:0078b09": "實。信萬法者名虗信。信般若者名實信。必了萬法",
    "X25n0475_001:0078b10": "皆虗。方能一實之信。故大品云。不信一切。名信般",
    "X25n0475_001:0078b11": "若。此名現行疑。以空生現動於心。形之於口故也。",
    "X25n0475_001:0078b12": "△二遮疑顯信。",
    "X25n0475_001:0078b13": "佛告須菩提。莫作是說。如來滅後。後五百歲。有持戒",
    "X25n0475_001:0078b14": "修福者。於此章句能生信心。以此為實。",
    "X25n0475_001:0078b15": "初五百歲解脫堅固。次五百歲禪定堅固。三五百",
    "X25n0475_001:0078b16": "歲多聞堅固。四五百歲塔寺堅固。後五百歲鬪諍",
    "X25n0475_001:0078b17": "堅固。名五五百歲。而佛意蓋謂莫作此無信之說。",
    "X25n0475_001:0078b18": "且無論現在之時有信者。滅後之初有信者。滅後",
    "X25n0475_001:0078b19": "中間有信者。縱至滅後之後。後五百歲。鬪諍堅固",
    "X25n0475_001:0078b20": "極惡之時。尚有持戒修福者。能生信心。以此因果",
    "X25n0475_001:0078b21": "為實。何必以無信為疑也。能生者。戒定既具。智慧",
    "X25n0475_001:0078b22": "自生。智慧既生。自能照彼萬法皆空。唯此般若真",
    "X25n0475_001:0078b23": "實。是則能信必生於戒定。戒定之不可不修也明",
    "X25n0475_001:0078b24": "矣。最後尚有信機。信機之不必有疑於現在也。又",
    "X25n0475_001:0078c01": "明矣。故彌勒云。說因果深義。於後惡世時。不空以",
    "X25n0475_001:0078c02": "有實。菩薩三德備。△三深詳信因二。初善根深遠。",
    "X25n0475_001:0078c03": "二福慧圓具。初善根深遠。",
    "X25n0475_001:0078c04": "當知是人不於一佛二佛三四五佛而種善根。已於",
    "X25n0475_001:0078c05": "無量千萬佛所種諸善根。聞是章句。乃至一念生淨",
    "X25n0475_001:0078c06": "信者。",
    "X25n0475_001:0078c07": "佛意謂。持戒修福者能生信心。以此為實矣。然其",
    "X25n0475_001:0078c08": "修持。豈於一生一劫。三四五佛種諸善根者之所",
    "X25n0475_001:0078c09": "能耶。已於無量百千萬億佛所。方能聞是章句。恒",
    "X25n0475_001:0078c10": "常信。少時信。乃至一念生淨信者。其所由來舊矣。",
    "X25n0475_001:0078c11": "根者能生義。善根者。論云。善謂信慚愧。無貪等三",
    "X25n0475_001:0078c12": "根。以貪瞋癡三。善與不善。皆由此生。今多劫修持。",
    "X25n0475_001:0078c13": "久伏三毒。善從此發。故曰種諸善根。是則多佛無",
    "X25n0475_001:0078c14": "量外緣熏習之力既勝。三毒永沉。內因熏習之勢",
    "X25n0475_001:0078c15": "愈堅。因緣俱勝。此信方生。實信豈易得哉。故彌勒",
    "X25n0475_001:0078c16": "云。修戒於過去。及種諸善根。戒具於諸佛。亦說功",
    "X25n0475_001:0078c17": "德滿。△二福慧圓具。",
    "X25n0475_001:0078c18": "須菩提。如來悉知悉見。是諸眾生得如是無量福德。",
    "X25n0475_001:0078c19": "何以故。是諸眾生。無復我相．人相．眾生相．壽者相。無",
    "X25n0475_001:0078c20": "法相。亦無非法相。何以故。是諸眾生若心取相。則為",
    "X25n0475_001:0078c21": "著我人眾生壽者。若取法相。即著我人眾生壽者。何",
    "X25n0475_001:0078c22": "以故。若取非法相。即著我人眾生壽者。",
    "X25n0475_001:0078c23": "承上實信固生於戒定。然必久事修持。深種善根",
    "X25n0475_001:0078c24": "而後可能者。正以善根純熟。則福慧圓具。遠離諸",
    "X25n0475_001:0079a01": "相。得佛知見。始是成就淨信之本耳。若夫一有未",
    "X25n0475_001:0079a02": "空。則諸相紛然。無相之智遂隱。其何能生此離相",
    "X25n0475_001:0079a03": "之實信耶。故彌勒云。彼人依信心。恭敬生實相。如",
    "X25n0475_001:0079a04": "是無量謂同上無住布施之福。猶如虗空不可思",
    "X25n0475_001:0079a05": "量也。得如是無量者。魏譯云。生如是福德。取如是",
    "X25n0475_001:0079a06": "福德。生。謂善根信心。正現行時。能為生福之因也。",
    "X25n0475_001:0079a07": "取。謂現行謝滅。熏成種子。蘊於識田。能感取當來",
    "X25n0475_001:0079a08": "現行之果報也。生取總是得意。悉知悉見者。知。謂",
    "X25n0475_001:0079a09": "知其心。而曰悉者。生心動念無不知也。見。謂見其",
    "X25n0475_001:0079a10": "形。而曰悉者。動用施為無不見也。又悉知者。凡夫",
    "X25n0475_001:0079a11": "比量之知。有所不知。佛於知處全見。乃古鏡現量",
    "X25n0475_001:0079a12": "之知。見盡於知。曰悉知也。又悉見者。凡夫肉眼之",
    "X25n0475_001:0079a13": "見。有所不見。佛則見處全知。是佛眼圓明之見。知",
    "X25n0475_001:0079a14": "盡於見。曰悉見也。彌勒云。佛不見果知。願智力現",
    "X25n0475_001:0079a15": "見。故曰悉知悉見。得如是無量福德也。何以故者。",
    "X25n0475_001:0079a16": "徵謂善根固能淨信。福德何便難量。正釋云。以諸",
    "X25n0475_001:0079a17": "善根成熟眾生。正生信心之時。無我相．以及壽者",
    "X25n0475_001:0079a18": "之相。我執既寂。無法相．亦無非法相。法執亦空。諸",
    "X25n0475_001:0079a19": "相既離。智慧即顯。智慧既顯。實信正生。正空正信。",
    "X25n0475_001:0079a20": "全信全空。順性周圓。故福如虗空不可思量也。次",
    "X25n0475_001:0079a21": "徵云。斯則空我足矣。何為法亦空耶。反釋云。若法",
    "X25n0475_001:0079a22": "不空。心必有取。若心取相。即著我等。若取法相。即",
    "X25n0475_001:0079a23": "著我等。一取即著。殊無後先。是法存。我必不空。故",
    "X25n0475_001:0079a24": "我法雙空也。後復徵云。取相取法。乃名法執。何故",
    "X25n0475_001:0079b01": "便著我耶。乃以細釋粗云。若取非法相。即著我人",
    "X25n0475_001:0079b02": "眾生壽者。意謂。法根我苗。法執既有粗細。則不但",
    "X25n0475_001:0079b03": "取相取法相之粗。能生我執。即取非法相之細。亦",
    "X25n0475_001:0079b04": "生我執也。故無我相．無法相．亦無非法相也。問。何",
    "X25n0475_001:0079b05": "名法相等。曰。能取之心。所取之境。心境皆有。名為",
    "X25n0475_001:0079b06": "法相。能取之心。所取之境。心境皆空。名非法相。曰。",
    "X25n0475_001:0079b07": "然則又云若心取相者何也。曰。亦可相是空。法相",
    "X25n0475_001:0079b08": "是有。非法相是非空有。如魏譯開為四相。第一法",
    "X25n0475_001:0079b09": "相是有。第二非法相是非去其有。第三相是執空",
    "X25n0475_001:0079b10": "為相。第四非相是非去其空。什師開合無常。欲人",
    "X25n0475_001:0079b11": "知此意耳。然總是無空有。無非空有。而顯真空妙",
    "X25n0475_001:0079b12": "有也。問。據修證則不無。縱登地上。亦未全空我法。",
    "X25n0475_001:0079b13": "今何言俱無耶。曰。圓頓行人。縱或未盡俱生我法。",
    "X25n0475_001:0079b14": "亦能圓伏。故義言無耳。問。二乘未斷法執。何以我",
    "X25n0475_001:0079b15": "執不生。答。以二乘從初修行。偏斷我執。至無學位。",
    "X25n0475_001:0079b16": "粗細盡除。是故雖有法執。不起我執。大乘學者。雙",
    "X25n0475_001:0079b17": "斷二執。分別並遣。俱生兩存。由是二執。任運而起。",
    "X25n0475_001:0079b18": "故無著云。以我相種子不斷。則有我取。△四結歸",
    "X25n0475_001:0079b19": "離相。",
    "X25n0475_001:0079b20": "是故不應取法。不應取非法。以是義故。如來常說。汝",
    "X25n0475_001:0079b21": "等比丘。知我說法。如筏喻者。法尚應捨。何況非法。",
    "X25n0475_001:0079b22": "夫一取即著。所以不應取法。著於空有之相。不應",
    "X25n0475_001:0079b23": "取非法。著非空有之相。以是義故。如我常說。汝等",
    "X25n0475_001:0079b24": "比丘。知我所說教法。如筏喻者。渡河之時。須用此",
    "X25n0475_001:0079c01": "筏。既登岸已。則捨此筏。而亦復不住於岸。未證之",
    "X25n0475_001:0079c02": "時。須用此教。既證智已。則捨此教。而亦復不住於",
    "X25n0475_001:0079c03": "證。夫實相智法。真實有體。乃名為法。實相之外。餘",
    "X25n0475_001:0079c04": "皆魔事。盡名非法。實相智法。無相無得。尚應不住",
    "X25n0475_001:0079c05": "而捨。何況實外。所有非法而不捨耶。故彌勒云。彼",
    "X25n0475_001:0079c06": "不住隨順。於法中證智。如人捨船筏。法中義亦然。",
    "X25n0475_001:0079c07": "故知。法無言象。不離言象。離言象而倒惑。執言象",
    "X25n0475_001:0079c08": "而迷真。不執不離是謂得之。今聞是章句。是所說",
    "X25n0475_001:0079c09": "之法也。能生實信。是不取於法。不取非法也。然則",
    "X25n0475_001:0079c10": "必由不取。而後可以信生。又必由持戒修福。久種",
    "X25n0475_001:0079c11": "善根。而後可以不取。修持其要矣夫。",
    "X25n0475_001:0079c12": "△三斷無相云何得說疑二。初問答斷疑。二校量",
    "X25n0475_001:0079c13": "顯勝。初問答斷疑二。初約疑處為問。二順實理為",
    "X25n0475_001:0079c14": "酧。初約疑處為問。",
    "X25n0475_001:0079c15": "須菩提。於意云何。如來得阿耨多羅三藐三菩提耶。",
    "X25n0475_001:0079c16": "如來有所說法耶。",
    "X25n0475_001:0079c17": "佛意謂汝聞不可以相見佛。則佛非有為。應無得",
    "X25n0475_001:0079c18": "說。將無疑我于樹下是得菩提。于諸會是說法耶。",
    "X25n0475_001:0079c19": "故即其疑處問云。於意云何。我於菩提樹下得菩",
    "X25n0475_001:0079c20": "提耶。不得菩提耶。於諸會之中是說法耶。是不說",
    "X25n0475_001:0079c21": "法耶。密自審之。明以告我。不唯自斷疑根。而現前",
    "X25n0475_001:0079c22": "後世亦因此以無惑矣。但於其中。辭雖得否雙兼。",
    "X25n0475_001:0079c23": "意則在於無得。△二順實理為酧二。初略標正意。",
    "X25n0475_001:0079c24": "二究竟根由。初略標正意。",
    "X25n0475_001:0080a01": "須菩提言。如我解佛所說義。無有定法名阿耨多羅",
    "X25n0475_001:0080a02": "三藐三菩提。亦無有定法。如來可說。",
    "X25n0475_001:0080a03": "空生意謂。佛以果之得否。法之說否為問。如我解",
    "X25n0475_001:0080a04": "佛所說義。得非自得。得因於果。必有果而後可以",
    "X25n0475_001:0080a05": "言得。先是無一定之法名果。何可得也。說非空說。",
    "X25n0475_001:0080a06": "說即是法。必有法而後可以有說。先是無有一定",
    "X25n0475_001:0080a07": "之法名法。何可說也。無有定法四字。雖詳下文。而",
    "X25n0475_001:0080a08": "空生開口之時。已先暗暗指定無為法身之性。不",
    "X25n0475_001:0080a09": "定於有。不定於空。不定於此。不定於彼。微妙難思。",
    "X25n0475_001:0080a10": "以斷有取有說之疑矣。故彌勒云。應化非真佛。亦",
    "X25n0475_001:0080a11": "非說法者。天親云。迦文化身不證菩提。亦不說法。",
    "X25n0475_001:0080a12": "△二究竟根由。",
    "X25n0475_001:0080a13": "何以故。如來所說法。皆不可取。不可說．非法．非非法。",
    "X25n0475_001:0080a14": "所以者何。一切聖賢。皆以無為法而有差別。",
    "X25n0475_001:0080a15": "上但標無定。此徵其所以不定之故。乃以說取騐",
    "X25n0475_001:0080a16": "之。若果可取說。即非不定。今則如來所說之法。皆",
    "X25n0475_001:0080a17": "不可作有取。不可作無取。不可作法說。不可作非",
    "X25n0475_001:0080a18": "法說。微妙難言。幽深罔措。如彌勒云。說法不二取。",
    "X25n0475_001:0080a19": "謂說者不取於法之有。不取於非法之無。聽者亦",
    "X25n0475_001:0080a20": "如是也。何可定也。又究其所以不可取說之由者。",
    "X25n0475_001:0080a21": "以一切聖賢。皆以無為法而有差別。無為離言。何",
    "X25n0475_001:0080a22": "可說也。無為離相。何可取也。如彌勒云。無說離言",
    "X25n0475_001:0080a23": "相。差別者。三乘聖賢。所證淺深。故曰差別。然皆以",
    "X25n0475_001:0080a24": "無為而有差別。則聖人固此無為。賢人亦此無為。",
    "X25n0475_001:0080b01": "其何差別之有。譬如眾器所現方圓之空。故曰差",
    "X25n0475_001:0080b02": "別。然皆以虗空而有方圓。則方固此空。圓亦此空。",
    "X25n0475_001:0080b03": "則亦何差別之有。故自其差別而觀之。則因機有",
    "X25n0475_001:0080b04": "說。因說有得。不無說證之未。自其皆以無為而有",
    "X25n0475_001:0080b05": "差別觀之。則說固此無為。證亦此無為。則亦何取",
    "X25n0475_001:0080b06": "說之有。△二校量顯勝。",
    "X25n0475_001:0080b07": "須菩提。於意云何。若人滿三千大千世界七寶以用",
    "X25n0475_001:0080b08": "布施。是人所得福德。寧為多不。須菩提言。甚多。世尊。",
    "X25n0475_001:0080b09": "何以故。是福德即非福德性。是故如來說福德多。若",
    "X25n0475_001:0080b10": "復有人。於此經中受持。乃至四句偈等。為他人說。其",
    "X25n0475_001:0080b11": "福勝彼。何以故。須菩提。一切諸佛。及諸佛阿耨多羅",
    "X25n0475_001:0080b12": "三藐三菩提法。皆從此經出。須菩提。所謂佛．法者。即",
    "X25n0475_001:0080b13": "非佛．法。",
    "X25n0475_001:0080b14": "此較量財法以顯勝。復遣佛法以顯玄也。夫說法",
    "X25n0475_001:0080b15": "未幾。遽較量者。以無住降伏。是實相般若之行。若",
    "X25n0475_001:0080b16": "見諸相非相即見如來。是實相般若之理。無有定",
    "X25n0475_001:0080b17": "法名菩提。是實相般若之果。無有定法可說。是實",
    "X25n0475_001:0080b18": "相般若之法。教行理果。四法既備。大旨已彰。故即",
    "X25n0475_001:0080b19": "較量其宏功。以啟發乎真信耳。是福德即非福德",
    "X25n0475_001:0080b20": "性者。以福德性是勝義空。絕相無為。不可言福與",
    "X25n0475_001:0080b21": "不福。況可言多。故云即非福德性也。是故如來說",
    "X25n0475_001:0080b22": "福德多者。是世俗有。有相有為。可以言福。兼可言",
    "X25n0475_001:0080b23": "多。故云如來說福德多也。意謂是甚多福德。言不",
    "X25n0475_001:0080b24": "約勝義空說多。是約世俗有說多耳。持說四句偈",
    "X25n0475_001:0080c01": "者。一句詮一義。四義方成一偈。今上有乃至。則由",
    "X25n0475_001:0080c02": "一部一章而至於一偈。下有等字。則由一偈半偈",
    "X25n0475_001:0080c03": "而至於一句皆可也。非定以四句為言也。若但取",
    "X25n0475_001:0080c04": "四句為偈。必詮義究竟而后可。如凡所有相。皆是",
    "X25n0475_001:0080c05": "虗妄。若見諸相非相。即見如來。此為最妙。以第一",
    "X25n0475_001:0080c06": "是有句。第二是無句。第三是亦有亦無句。第四是",
    "X25n0475_001:0080c07": "非有非無句。文義既備。有是即無之有。無是即有",
    "X25n0475_001:0080c08": "之無。雙存即是雙泯。雙泯不異雙存。四過皆離。般",
    "X25n0475_001:0080c09": "若如清涼池。四門皆可入也。一有所闕。則偏枯滲",
    "X25n0475_001:0080c10": "漏。四過叢生。般若如大火聚。四門皆不可入也。受",
    "X25n0475_001:0080c11": "持解說。其福勝彼者。寶施但得人天有漏之福。今",
    "X25n0475_001:0080c12": "以般若之法自利利人。得大菩提福慧圓具。無漏",
    "X25n0475_001:0080c13": "清淨。豈止空得有漏之福而已耶。如彌勒云。受持",
    "X25n0475_001:0080c14": "法及說。不空於福德。福不趣菩提。二能趣菩提。故",
    "X25n0475_001:0080c15": "勝彼也。然其所以能趣者。佛及阿耨菩提。從此經",
    "X25n0475_001:0080c16": "出。菩提名法身。本無生滅。而以煩惱覆之則隱。今",
    "X25n0475_001:0080c17": "以持說之力。妙慧自彰。觀破煩惱。法身顯現。如燈",
    "X25n0475_001:0080c18": "了物。名為了因。是法從此出也。報化名福身。本無",
    "X25n0475_001:0080c19": "所有。萬行乃生。今以持說之行。能感福身。如種得",
    "X25n0475_001:0080c20": "水土。芽苗自發。乃名生因。是佛從此出也。故彌勒",
    "X25n0475_001:0080c21": "云。於實為了因。於餘為生因。然又云所謂佛法即",
    "X25n0475_001:0080c22": "非佛法者。猶云所謂佛法最為玄妙。餘人不得。唯",
    "X25n0475_001:0080c23": "佛能得。能作第一法因。福中殊勝無比者也。故彌",
    "X25n0475_001:0080c24": "勒云。唯獨諸佛法。福成第一體。亦可既云第一即",
    "X25n0475_001:0081a01": "圓覺。一切如來妙圓覺心。本無菩提及與涅槃。亦",
    "X25n0475_001:0081a02": "無成佛及不成佛義也。",
    "X25n0475_001:0081a03": "△四斷聲聞得果是取疑二。初斷三果疑。二斷四",
    "X25n0475_001:0081a04": "果疑。初斷三果疑。",
    "X25n0475_001:0081a05": "須菩提。於意云何。須陀洹能作是念。我得須陀洹果",
    "X25n0475_001:0081a06": "不。須菩提言。不也。世尊。何以故。須陀洹名為入流。而",
    "X25n0475_001:0081a07": "無所入。不入色聲香味觸法。是名須陀洹。須菩提。於",
    "X25n0475_001:0081a08": "意云何。斯陀含能作是念。我得斯陀含果不。須菩提",
    "X25n0475_001:0081a09": "言。不也。世尊。何以故。斯陀含名一往來。而實無往來。",
    "X25n0475_001:0081a10": "是名斯陀含。須菩提。於意云何。阿那含能作是念。我",
    "X25n0475_001:0081a11": "得阿那含果不。須菩提言。不也。世尊。何以故。阿那含",
    "X25n0475_001:0081a12": "名為不來。而實無不來。是故名阿那含。",
    "X25n0475_001:0081a13": "四果分二段者。一．均其廣略故。二．前三文相同故。",
    "X25n0475_001:0081a14": "如來意謂汝聞無為不可取說。將無疑聲聞各證",
    "X25n0475_001:0081a15": "無為之果。如證而說是取說耶。若正證時能作是",
    "X25n0475_001:0081a16": "念。我得某果。則有我相。乃名為取。汝試一思之。從",
    "X25n0475_001:0081a17": "初至四。皆能作是念不。空生一一皆云不也。及究",
    "X25n0475_001:0081a18": "其所以為不者。於初果則曰須陀洹。名為入流。而",
    "X25n0475_001:0081a19": "實無所入。不入色聲香味觸法。是名須陀洹。意謂",
    "X25n0475_001:0081a20": "入流者。入聖流也。不入者。逆凡流也。逆凡者。以博",
    "X25n0475_001:0081a21": "地凡夫。從無始來。綢繆我見。於六塵境。無任膠粘。",
    "X25n0475_001:0081a22": "今須陀洹。以諸忍智。十六種心。斷三界中。四諦之",
    "X25n0475_001:0081a23": "下。八十八使。則分別我見既已盡除。雖對色等攀",
    "X25n0475_001:0081a24": "緣不起。故云不入。是則不入。即是逆凡。逆凡即名",
    "X25n0475_001:0081b01": "入聖。非別有所入也。無所入。則無能入。既無能入。",
    "X25n0475_001:0081b02": "誰作是念而曰我得須陀洹耶。於二果則曰斯陀",
    "X25n0475_001:0081b03": "含。名一往來。而實無往來。故名斯陀含。一往來者。",
    "X25n0475_001:0081b04": "一往天上。一來人間也。實無往來者。以初果須陀洹。",
    "X25n0475_001:0081b05": "於斷見之外。六番往來。進斷欲界思惑。貪瞋癡慢",
    "X25n0475_001:0081b06": "九品之中。前六品盡。雖餘後三。須一往來。而後能",
    "X25n0475_001:0081b07": "斷。然三界分別之我。既已全盡。初地俱生之我。又",
    "X25n0475_001:0081b08": "且分除。雖見往來。以無我故。實無往來之者。如刻",
    "X25n0475_001:0081b09": "木為人。雖見運動。以無心念。實無運動之者。既無",
    "X25n0475_001:0081b10": "往來。誰為作念而曰我得斯陀含耶。於三果則曰",
    "X25n0475_001:0081b11": "阿那含。名為不來。而實無不來。名阿那含。不來者。",
    "X25n0475_001:0081b12": "不來欲界及人間也。實無不來者。以初果七番往",
    "X25n0475_001:0081b13": "來。欲界九品思惑斷盡。雖住四禪。進斷上二界中。",
    "X25n0475_001:0081b14": "七十二品思惑。而以三界之見既寂。下地之思且",
    "X25n0475_001:0081b15": "空。雖住不來。以無我故實無不來之者。既無不來。",
    "X25n0475_001:0081b16": "誰能作念。而曰我得阿那含耶。是則非不證果。但",
    "X25n0475_001:0081b17": "於證時無取心耳。唯其不取。方成證義。則亦何取",
    "X25n0475_001:0081b18": "之有耶。△二斷四果疑。",
    "X25n0475_001:0081b19": "須菩提。於意云何。阿羅漢能作是念。我得阿羅漢道",
    "X25n0475_001:0081b20": "不。須菩提言。不也。世尊。何以故。實無有法名阿羅漢。",
    "X25n0475_001:0081b21": "世尊。若阿羅漢作是念。我得阿羅漢道。即為著我人",
    "X25n0475_001:0081b22": "眾生壽者。世尊。佛說我得無諍三昧。人中最為第一。",
    "X25n0475_001:0081b23": "是第一離欲阿羅漢。我不作是念。我是離欲阿羅漢。",
    "X25n0475_001:0081b24": "世尊。我若作是念。我得阿羅漢道。世尊則不說須菩",
    "X25n0475_001:0081c01": "提是樂阿蘭那行者。以須菩提實無所行。而名須菩",
    "X25n0475_001:0081c02": "提是樂阿蘭那行。",
    "X25n0475_001:0081c03": "阿羅漢。此云殺賊。見思煩惱已斷盡故。亦云無生。",
    "X25n0475_001:0081c04": "超出三界。不受後有故。亦云應供。堪為人天良福",
    "X25n0475_001:0081c05": "田故。若順前須陀洹名為入流。而無所入。是名須",
    "X25n0475_001:0081c06": "陀洹。乃至阿那含名為不來。而實無不來。是名阿",
    "X25n0475_001:0081c07": "那含。則此應云阿羅漢。名為殺賊等。而實無殺賊",
    "X25n0475_001:0081c08": "等。是名阿羅漢。今云實無有法者。意欲以法字總",
    "X25n0475_001:0081c09": "該三種。取文省故。文雖省而義無殊也。良以四果",
    "X25n0475_001:0081c10": "斷七十二品思惑既盡。不受後有。正證盡智無生",
    "X25n0475_001:0081c11": "智時。而實無盡可盡。無生可生。了無所得。是謂證",
    "X25n0475_001:0081c12": "耳。若纔作是念。我能得果。則著我人。與凡夫何異。",
    "X25n0475_001:0081c13": "用此騐之。的知無念。此正答斷疑已竟。下復引己",
    "X25n0475_001:0081c14": "所證。令人生信。三昧之言定也。曰無諍者。以內無",
    "X25n0475_001:0081c15": "能所。外忘角立。不與物競。故人中最為第一。復曰",
    "X25n0475_001:0081c16": "第一離欲阿羅漢者。以離三昧障盡。名無諍三昧。",
    "X25n0475_001:0081c17": "離貪欲障盡。名離欲阿羅漢。離欲則羅漢所同。無",
    "X25n0475_001:0081c18": "諍乃空生所獨。故又曰第一離欲阿羅漢也。我不",
    "X25n0475_001:0081c19": "作是念我是離欲阿羅漢者。言佛雖嘆我第一。而",
    "X25n0475_001:0081c20": "我於此時輒無是第一之念也。若作是念者。反言",
    "X25n0475_001:0081c21": "之也。實無所行者。順言之也。阿蘭那。此云寂靜。即",
    "X25n0475_001:0081c22": "無諍也。大意謂我雖親證第一。佛雖印我第一。而",
    "X25n0475_001:0081c23": "我於此時。了無是第一之念。即可以知其不作是",
    "X25n0475_001:0081c24": "念矣。故有念佛則不印。無念乃得佛印。無念則無",
    "X25n0475_001:0082a01": "取。唯其不取。方成證義。夫何疑取之有。如彌勒云。",
    "X25n0475_001:0082a02": "不可取及說。自果不取故。依彼善吉者。說離二種",
    "X25n0475_001:0082a03": "障。然則四果不同。同歸無取。無取則無得。無得則",
    "X25n0475_001:0082a04": "無說矣。無得而得。無說而說。又何以得說為疑耶。",
    "X25n0475_001:0082a05": "△五斷釋迦然燈取說疑。",
    "X25n0475_001:0082a06": "佛告須菩提。於意云何。如來昔在然燈佛所。於法有",
    "X25n0475_001:0082a07": "所得不。不也。世尊。如來在然燈佛所。於法實無所得。",
    "X25n0475_001:0082a08": "佛意謂汝前聞。如來所說法。皆不可取不可說。將",
    "X25n0475_001:0082a09": "無疑我於然燈佛所。授記言說之中。有法為所得。",
    "X25n0475_001:0082a10": "然燈有法為所說耶。得與不得。於汝意中。作何見",
    "X25n0475_001:0082a11": "解。其自審之。明以告我。乃空生斷其疑云。不也。世",
    "X25n0475_001:0082a12": "尊。如來在然燈佛所。於授記言說之中。實無法為",
    "X25n0475_001:0082a13": "所得。以語從緣生。無有自性。舉體全空。空故無得。",
    "X25n0475_001:0082a14": "斯則聞而無聞。說而無說。意謂佛得記者。但以自",
    "X25n0475_001:0082a15": "無分別智。證自無分別理。智與理冥。境與神會。離",
    "X25n0475_001:0082a16": "言說相是不可說。離心緣相是不可取。如彌勒云。",
    "X25n0475_001:0082a17": "佛於然燈語。不取理實智。以是真實義。成彼無取",
    "X25n0475_001:0082a18": "說。按坡僊謂如來得阿耨多羅三藐三菩提。以無",
    "X25n0475_001:0082a19": "所得故而得。舍利弗得羅漢道亦以無所得故而",
    "X25n0475_001:0082a20": "得。如來與舍利弗若是均乎。曰何獨舍利弗。至于",
    "X25n0475_001:0082a21": "百工賤技。承蜩意鉤履狶畫墁。未有不同者也。夫",
    "X25n0475_001:0082a22": "道之大小。雖至于菩薩。其視如來。猶若天淵。及其",
    "X25n0475_001:0082a23": "以無所得故而得。則承蜩意鉤履狶畫墁。未有不",
    "X25n0475_001:0082a24": "與如來同者也。斯言其近之。",
    "X25n0475_001:0082b01": "△六斷嚴土違於不取疑三。初問。二答。三結。初",
    "X25n0475_001:0082b02": "問。",
    "X25n0475_001:0082b03": "須菩提。於意云何。菩薩莊嚴佛土不。",
    "X25n0475_001:0082b04": "如來意謂。汝聞法不可取。又將無疑菩薩莊嚴淨",
    "X25n0475_001:0082b05": "土是違於不取之言乎。於意中云何。是莊嚴耶。是",
    "X25n0475_001:0082b06": "不莊嚴耶。莊嚴佛土是取相莊嚴問。但詞雖舉相。",
    "X25n0475_001:0082b07": "意欲明性。相。謂寶池金地。性。謂真如實理。理雖不",
    "X25n0475_001:0082b08": "外於事。而住著於事為之行。成就形相之土。是住",
    "X25n0475_001:0082b09": "色生心。名為有取。若以無為之智。而契真如之理。",
    "X25n0475_001:0082b10": "事即全是于理。而以無嚴之嚴。是無住生心。名為",
    "X25n0475_001:0082b11": "無取。言中帶嚮。句內含機。故曰云何及不。探其解",
    "X25n0475_001:0082b12": "也。△二答。",
    "X25n0475_001:0082b13": "不也。世尊。何以故。莊嚴佛土者。即非莊嚴。是名莊嚴。",
    "X25n0475_001:0082b14": "空生遂斷云。不也。世尊。不莊嚴佛土。復徵云。何故",
    "X25n0475_001:0082b15": "不嚴而墮斷滅之見耶。即釋云。莊嚴佛土者。即非",
    "X25n0475_001:0082b16": "形相莊嚴。乃無相莊嚴。是名莊嚴也。謂修習無分",
    "X25n0475_001:0082b17": "別智。通達真唯識性。心外無土。以智契理。無嚴而",
    "X25n0475_001:0082b18": "嚴。空有一味。如是以取淨土耳。豈離體性而著形",
    "X25n0475_001:0082b19": "相以論莊嚴耶。故彌勒云。智習唯識通。如是取淨",
    "X25n0475_001:0082b20": "土。非形第一體。非嚴莊嚴意。問。諸佛身土。性相具",
    "X25n0475_001:0082b21": "足。方為了義。今既唯嚴於性。豈不闕於相耶。答。身",
    "X25n0475_001:0082b22": "土之相。唯心之影。心淨方能現之。苟能清淨其心。",
    "X25n0475_001:0082b23": "身土自然顯現。其猶磨鏡。塵盡像生。法爾如然。良",
    "X25n0475_001:0082b24": "非造作。故唯識云。大圓鏡智能現身土智影。況是",
    "X25n0475_001:0082c01": "即相亡相。非謂棄相取性。但無執情。何礙於相。△",
    "X25n0475_001:0082c02": "三結。",
    "X25n0475_001:0082c03": "是故須菩提。諸菩薩摩訶薩應如是生清淨心。不應",
    "X25n0475_001:0082c04": "住色生心。不應住聲香味觸法生心。應無所住而生",
    "X25n0475_001:0082c05": "其心。",
    "X25n0475_001:0082c06": "即非莊嚴是名莊嚴。乃清淨心。是故勸云。菩薩摩",
    "X25n0475_001:0082c07": "訶薩。應如是生清淨心也。若分別佛土是有為形",
    "X25n0475_001:0082c08": "相。而言我成就者。彼住色等是染污心。故誡云。不",
    "X25n0475_001:0082c09": "應住色等生心也。應無所住而生其心者。其心。指",
    "X25n0475_001:0082c10": "本有無住之真心。以諸眾生。住著於境。則真心隱",
    "X25n0475_001:0082c11": "而不現。名曰不生。今應順性而修。如古鏡之明。雖",
    "X25n0475_001:0082c12": "現眾相。無相可得。不住於有。雖本無相。能現眾相。",
    "X25n0475_001:0082c13": "不住于空。應如是無所住著。以顯現本有之真性。",
    "X25n0475_001:0082c14": "而生其心也。故經云。一切法不生。是般若波羅蜜",
    "X25n0475_001:0082c15": "生。又不住色等。是遮於有。而生其心。是遮於無。既",
    "X25n0475_001:0082c16": "離有無。即名中道。如是體達。是真莊嚴。故淨名云。",
    "X25n0475_001:0082c17": "欲淨佛土。當淨其心。隨其心淨。則佛土淨。今離有",
    "X25n0475_001:0082c18": "無。正是淨心。又應無所住而生其心。是一經要旨。",
    "X25n0475_001:0082c19": "六祖悟門。般若菩薩特宜知此。",
    "X25n0475_001:0082c20": "△七斷受得報身有取疑二。初問答斷疑。二校量",
    "X25n0475_001:0082c21": "顯勝。初問答斷疑。",
    "X25n0475_001:0082c22": "須菩提。譬如有人。身如須彌山王。於意云何。是身為",
    "X25n0475_001:0082c23": "大不。須菩提言。甚大。世尊。何以故。佛說非身。是名大",
    "X25n0475_001:0082c24": "身。",
    "X25n0475_001:0083a01": "佛意謂。汝又將無疑。受得報佛。是取自法王身。乘",
    "X25n0475_001:0083a02": "前所說不可取耶。須菩提。譬如有人身如須彌山",
    "X25n0475_001:0083a03": "王。於汝意云何。是如須彌之報身為大耶。為不大",
    "X25n0475_001:0083a04": "耶。報身譬須彌者。一顯大義。二無取義。大謂稱性。",
    "X25n0475_001:0083a05": "大行既已周圓。所感自受用身。於色究竟處。示現",
    "X25n0475_001:0083a06": "一切世界最高大身。故名為大。無取者。以山王雖",
    "X25n0475_001:0083a07": "大。毫無分別。不取我是山王。法王雖大。萬慮都忘。",
    "X25n0475_001:0083a08": "不取我是法王。故名為取。如彌勒云。如山王無取。",
    "X25n0475_001:0083a09": "受報亦復然。故知纔下身如須彌山王六字。不但",
    "X25n0475_001:0083a10": "形彼報身之大。而無取之意。已昭然矣。空生即會",
    "X25n0475_001:0083a11": "其意曰。甚大。世尊。然其所以為甚大者。以佛說非",
    "X25n0475_001:0083a12": "身。是名大身。故甚大也。佛說非身者。非有漏有為",
    "X25n0475_001:0083a13": "身。是名大身者。是無漏無為身。如彌勒云。遠離於",
    "X25n0475_001:0083a14": "諸漏。及有為法故。然則報身既非生滅有為。生死",
    "X25n0475_001:0083a15": "有漏。則純一清淨。唯如如及如如智獨存。理智渾",
    "X25n0475_001:0083a16": "融。妙凝無間。尚無無取。況有取耶。△二校量顯勝",
    "X25n0475_001:0083a17": "二。初外財校量顯經勝。二內財校量顯經勝。初外",
    "X25n0475_001:0083a18": "財校量顯經勝二。初正校顯勝。二別顯經勝。初",
    "X25n0475_001:0083a19": "正校顯勝。",
    "X25n0475_001:0083a20": "須菩提。如恒河中所有沙數。如是沙等恒河。於意云",
    "X25n0475_001:0083a21": "何。是諸恒河沙寧為多不。須菩提言。甚多。世尊。但諸",
    "X25n0475_001:0083a22": "恒河尚多無數。何況其沙。須菩提。我今實言告汝。若",
    "X25n0475_001:0083a23": "有善男子．善女人。以七寶滿爾所恒河沙數三千大",
    "X25n0475_001:0083a24": "千世界。以用布施。得福多不。須菩提言。甚多。世尊。佛",
    "X25n0475_001:0083b01": "告須菩提。若善男子．善女人。於此經中乃至受持四",
    "X25n0475_001:0083b02": "句偈等。為他人說。而此福德勝前福德。",
    "X25n0475_001:0083b03": "此第二番校量顯勝也。如恒河中所有沙者。約一",
    "X25n0475_001:0083b04": "恒河中之沙也。如是沙等恒河者。約一河之沙數",
    "X25n0475_001:0083b05": "恒河也。是諸恒河沙寧為多不。至爾所三千大千",
    "X25n0475_001:0083b06": "世界者。約諸河之沙數世界也。世界之多無量。悉",
    "X25n0475_001:0083b07": "以七寶滿之而施。福之多也甚矣。乃於此經持說",
    "X25n0475_001:0083b08": "四句偈等。其福勝彼。則經之功德。為何如哉。問。何",
    "X25n0475_001:0083b09": "不於初校量中。即說無量世界以顯其勝耶。答。為",
    "X25n0475_001:0083b10": "漸化眾生。漸信上妙義故。又法雖無二。所顯不同。",
    "X25n0475_001:0083b11": "如四果無心。迦文無得。嚴淨國土。不嚴而嚴。修證",
    "X25n0475_001:0083b12": "報身。無證而證。前喻之前。皆所未顯。今既顯明。故",
    "X25n0475_001:0083b13": "喻復殊勝。如彌勒云。說多義差別。亦成勝校量。後",
    "X25n0475_001:0083b14": "福過於前。故重說勝喻。△二別顯經勝五。初尊處",
    "X25n0475_001:0083b15": "嘆人顯經勝。二約義辯名顯經勝。三佛無異說顯",
    "X25n0475_001:0083b16": "經勝。四施福劣塵顯經勝。五感果離相顯經勝。",
    "X25n0475_001:0083b17": "初尊處嘆人顯經勝。",
    "X25n0475_001:0083b18": "復次。須菩提。隨說是經乃至四句偈等。當知此處。一",
    "X25n0475_001:0083b19": "切世間天人阿修羅。皆應供養。如佛塔廟。何況有人",
    "X25n0475_001:0083b20": "盡能受持讀誦。須菩提。當知是人。成就最上第一希",
    "X25n0475_001:0083b21": "有之法。若是經典所在之處。則為有佛。若尊重弟子。",
    "X25n0475_001:0083b22": "上已總校經福殊勝。若別顯之。復次須菩提。隨機",
    "X25n0475_001:0083b23": "隨處。因時致宜而隨說是經。從多或寡。乃至四句",
    "X25n0475_001:0083b24": "偈等。當知此處一切世間天人阿修羅。皆應供養",
    "X25n0475_001:0083c01": "如佛塔廟。說經之處尚宜尊敬若此。何況盡能受",
    "X25n0475_001:0083c02": "持讀誦之人乎。當知是人成就最上第一希有之",
    "X25n0475_001:0083c03": "法。而其恭敬供養。又當何如。是以此經所在之處。",
    "X25n0475_001:0083c04": "即佛與文殊等。尊重弟子之所在。以一切聖賢。皆",
    "X25n0475_001:0083c05": "證無為。經顯無為。豈非聖賢所在。故當恭敬其有",
    "X25n0475_001:0083c06": "法之處。恭敬其受法之人。如彌勒云。尊重於二處。",
    "X25n0475_001:0083c07": "謂人與處也。若施寶之處。施寶之人。豈當如是恭",
    "X25n0475_001:0083c08": "敬。豈能如是恭敬乎。經之勝于寶施。此其一也。又",
    "X25n0475_001:0083c09": "最上第一希有。是極嘆其妙。若分之。亦可最上是",
    "X25n0475_001:0083c10": "法身。第一是報身。希有是應身。以持經能顯法身。",
    "X25n0475_001:0083c11": "能生福身故也。△二約義辯名顯經勝。",
    "X25n0475_001:0083c12": "爾時。須菩提白佛言。世尊。當何名此經。我等云何奉",
    "X25n0475_001:0083c13": "持。佛告須菩提。是經名為金剛般若波羅蜜。以是名",
    "X25n0475_001:0083c14": "字。汝當奉持。所以者何。須菩提。佛說般若波羅蜜。則",
    "X25n0475_001:0083c15": "非般若波羅蜜。",
    "X25n0475_001:0083c16": "當機聞法殊勝如此。乃因勝問名。并求奉持之法",
    "X25n0475_001:0083c17": "也。此經名金剛等者。以般若觀照之功。堅故不為",
    "X25n0475_001:0083c18": "一切所壞。利故能壞一切。惑染擬之則消。結業攖",
    "X25n0475_001:0083c19": "之則碎。故云以是名字之義汝當奉持。又恐疑云。",
    "X25n0475_001:0083c20": "佛凡說法。名相皆空。今特立此名。豈不違於空義。",
    "X25n0475_001:0083c21": "故復徵云。以何所以。立此名耶。乃云佛說般若波",
    "X25n0475_001:0083c22": "羅蜜。即非般若波羅蜜。般若等者名也。則非般若",
    "X25n0475_001:0083c23": "等者。無名也。無名之名。何違空義。又因名顯義。義",
    "X25n0475_001:0083c24": "實名虗。若執虗名。豈有實義。故佛說金剛般若波",
    "X25n0475_001:0084a01": "羅蜜。則非金剛般若波羅蜜。是則寶施特救濟于",
    "X25n0475_001:0084a02": "一時。而般若斷煩惱于永劫。經之勝于寶施者。此",
    "X25n0475_001:0084a03": "其二也。問。正宗尚未。遽問名者何也。答。以總該別",
    "X25n0475_001:0084a04": "故。經有題目。則已說者有所統總而不忘。未說者",
    "X25n0475_001:0084a05": "有所貫攝而易曉。故先問也。△三佛無異說顯經",
    "X25n0475_001:0084a06": "勝。",
    "X25n0475_001:0084a07": "須菩提。於意云何。如來有所說法不。須菩提白佛言。",
    "X25n0475_001:0084a08": "世尊。如來無所說。",
    "X25n0475_001:0084a09": "佛意謂。須菩提。汝既知名即無名。便可悟說即無",
    "X25n0475_001:0084a10": "說矣。於汝意云何。如來除所證法外。為有別異之",
    "X25n0475_001:0084a11": "說耶。為說全是證。更無別異之說耶。空生即悟其",
    "X25n0475_001:0084a12": "意而白佛言。世尊。如來無所說。意以有說皆如其",
    "X25n0475_001:0084a13": "證。證中無說。豈有異耶。故自其言辭觀之。不無差",
    "X25n0475_001:0084a14": "別之殊。自其實證而有言辭以觀之。說全是證。則",
    "X25n0475_001:0084a15": "何一毫別異于其間哉。諸佛證同。說同。皆說般若。",
    "X25n0475_001:0084a16": "皆無所說。故云。如來無所說。如彌勒連前金剛般",
    "X25n0475_001:0084a17": "若名字而為偈云。因習證大體。言持習金剛般若",
    "X25n0475_001:0084a18": "大因。能證金剛般若大體也。彼寶施之因。豈能證",
    "X25n0475_001:0084a19": "大體。豈能證大體。而說即無說。豈能說即無說。而",
    "X25n0475_001:0084a20": "使眾生皆歸於一實之證耶。經之勝於寶施者。此",
    "X25n0475_001:0084a21": "其三也。△四施福劣塵顯經勝。",
    "X25n0475_001:0084a22": "須菩提。於意云何。三千大千世界所有微塵。是為多",
    "X25n0475_001:0084a23": "不。須菩提言。甚多。世尊。須菩提。諸微塵。如來說非微",
    "X25n0475_001:0084a24": "塵。是名微塵。如來說。世界。非世界。是名世界。",
    "X25n0475_001:0084b01": "佛意謂。須菩提。於汝意中作何見解。前聞持說大",
    "X25n0475_001:0084b02": "勝於寶施。得無尚有未能盡信於此者乎。不知持",
    "X25n0475_001:0084b03": "說固勝於寶施。勝寶施者。且不必於持說。寶施固",
    "X25n0475_001:0084b04": "劣於持說。劣持說者。猶高論其寶施也。試以塵界",
    "X25n0475_001:0084b05": "言之。三千大千世界。所有微塵。如是界塵。是為多",
    "X25n0475_001:0084b06": "不。須菩提言。甚多。世尊。佛言。須菩提。汝須知有情",
    "X25n0475_001:0084b07": "塵界。不同於無情。有情以煩惱為塵。染因為界。無",
    "X25n0475_001:0084b08": "情以無記為塵。無記為界。今如來說微塵。非寶施",
    "X25n0475_001:0084b09": "貪欲果報之煩惱塵。是名無情無分別之無記塵。",
    "X25n0475_001:0084b10": "說世界。非寶施遷流隔別之染因界。是名無情無",
    "X25n0475_001:0084b11": "分別之無記界。故彌勒云。彼因習煩惱。謂習彼寶",
    "X25n0475_001:0084b12": "施之因。而生煩惱也。然則無情塵界。是無分別。比",
    "X25n0475_001:0084b13": "諸寶施福德為近。寶施福德既有煩惱。比諸無情",
    "X25n0475_001:0084b14": "世界為遠。寶施尚劣於塵界。安得不劣於持經。持",
    "X25n0475_001:0084b15": "經尚勝於塵界。而豈得不勝於寶施耶。如百姓不",
    "X25n0475_001:0084b16": "及宰相。宰相不及天子。天子尚過於宰相。豈得不",
    "X25n0475_001:0084b17": "過百姓乎。噫。可無惑矣。經之勝於寶施者。此其四",
    "X25n0475_001:0084b18": "也。△五感果離相顯經勝。",
    "X25n0475_001:0084b19": "須菩提。於意云何。可以三十二相見如來不。不也。世",
    "X25n0475_001:0084b20": "尊。不可以三十二相得見如來。何以故。如來說。三十",
    "X25n0475_001:0084b21": "二相即是非相。是名三十二相。",
    "X25n0475_001:0084b22": "如來意謂。須菩提。於意云何。我適言寶施能生塵",
    "X25n0475_001:0084b23": "界。得無施者聞之。將謂我寶施求成佛相。豈生煩",
    "X25n0475_001:0084b24": "惱。欲以三十二相見法身如來乎。且無論住相之",
    "X25n0475_001:0084c01": "福。能成佛不。即此三十二相可以見真如來否耶。",
    "X25n0475_001:0084c02": "汝其言之。以開施者之迷也。乃空生斷其不可。復",
    "X25n0475_001:0084c03": "究其不可者。以如來說三十二相非是法身無為",
    "X25n0475_001:0084c04": "之相。是名化身有為之相故也。是知三十二應身",
    "X25n0475_001:0084c05": "之佛相。尚非無相法身之真佛。況著相之施。所成",
    "X25n0475_001:0084c06": "轉輪之王相乎。轉輪之王相尚非三十二應身之",
    "X25n0475_001:0084c07": "佛相。況無相法身之真相乎。如天冠地履之不相",
    "X25n0475_001:0084c08": "侔矣。何可見也。今持說此無相之經。不唯能感三",
    "X25n0475_001:0084c09": "十二大人之妙相。且能顯本有清淨法身之實相。",
    "X25n0475_001:0084c10": "其勝寶施為何如哉。故彌勒云。此降伏染福。謂施",
    "X25n0475_001:0084c11": "寶之福。是染。持說之福。是淨。福中之福。能降彼染。",
    "X25n0475_001:0084c12": "經之勝於寶施者。此其五也。△二內財校量顯經",
    "X25n0475_001:0084c13": "勝二。初正為校量。二別顯殊勝。初正為校量。",
    "X25n0475_001:0084c14": "須菩提。若有善男子．善女人。以恒河沙等身命布施。",
    "X25n0475_001:0084c15": "若復有人。於此經中。乃至受持四句偈等。為他人說。",
    "X25n0475_001:0084c16": "其福甚多。",
    "X25n0475_001:0084c17": "如來意謂。我以無量世界寶施校量。不及持說此",
    "X25n0475_001:0084c18": "經。是雖過前世界之校。而終為外財。猶不足以顯",
    "X25n0475_001:0084c19": "其勝也。若有以恒河沙等身命布施。則是內非外",
    "X25n0475_001:0084c20": "是多非寡。是至為殊勝之福。而殊非恒沙外財之",
    "X25n0475_001:0084c21": "可比者矣。宜無有以勝之者矣。不知若復有人。於",
    "X25n0475_001:0084c22": "此經中。乃至受持四句偈等。為他人說。而其福德。",
    "X25n0475_001:0084c23": "比此福德。猶為甚多。則持說之勝為何如哉。故彌",
    "X25n0475_001:0084c24": "勒云。苦身勝於彼。言住相捨身。猶感苦果。而持說",
    "X25n0475_001:0085a01": "勝彼苦身之行也。△二別顯殊勝四。初泣歎深法",
    "X25n0475_001:0085a02": "顯經勝。二今信得益顯經勝。三當信同佛顯經勝。",
    "X25n0475_001:0085a03": "四但聞不動顯經勝。初泣嘆深法顯經勝。",
    "X25n0475_001:0085a04": "爾時。須菩提聞說是經。深解義趣。涕淚悲泣。而白佛",
    "X25n0475_001:0085a05": "言。希有。世尊。佛說如是甚深經典。我從昔來所得慧",
    "X25n0475_001:0085a06": "眼。未曾得聞如是之經。",
    "X25n0475_001:0085a07": "當佛正校量時。聞之深解涕泣者。以從首章至此。",
    "X25n0475_001:0085a08": "義趣微妙。莫可思量。不解者漠然不動於中。淺解",
    "X25n0475_001:0085a09": "者動而不切。今惟智與理冥。境與神會。如久閉囹",
    "X25n0475_001:0085a10": "圄。忽承解脫之方。素遭貧乏。乍獲摩尼之賜。凄然",
    "X25n0475_001:0085a11": "惕然。動於中。發於外。自不覺其喜極而悲深也。又",
    "X25n0475_001:0085a12": "傷彼捨命河沙。劣於持說。不達深旨。徒自疲勞。尤",
    "X25n0475_001:0085a13": "可悲也。希有。世尊。如是甚深者。正義趣之深解。從",
    "X25n0475_001:0085a14": "昔慧眼。未曾得聞者。乃涕泣之真情。是知聞若尋",
    "X25n0475_001:0085a15": "常。教或粗淺。感悲流涕。豈不深玄。又庸人流涕。猶",
    "X25n0475_001:0085a16": "未可徵。善吉傷悲。寧非勝妙。故彌勒云。希有及上",
    "X25n0475_001:0085a17": "義。彼智岸難量。此其勝於身施之別可顯者一也。",
    "X25n0475_001:0085a18": "△二今信益顯經勝。",
    "X25n0475_001:0085a19": "世尊。若復有人得聞是經。信心清淨。則生實相。當知",
    "X25n0475_001:0085a20": "是人。成就第一希有功德。世尊。是實相者。則是非相。",
    "X25n0475_001:0085a21": "是故如來說名實相。",
    "X25n0475_001:0085a22": "空生意謂。我今信心清淨。理已顯矣。若復有人得",
    "X25n0475_001:0085a23": "聞是經。即了一切悉皆虗妄。無體可得。唯此般若。",
    "X25n0475_001:0085a24": "真實有體。而信心清淨。即此清淨能信之處。二執",
    "X25n0475_001:0085b01": "皆空。二執空處。即是實相。故云即生實相。非更別",
    "X25n0475_001:0085b02": "有所生也。又云則是非相者。以體是實相。唯證相",
    "X25n0475_001:0085b03": "應。故言非相。是故如來說名實相者。假以言顯。言",
    "X25n0475_001:0085b04": "非實相。豈得一聞實相之名。便生實相之想。而有",
    "X25n0475_001:0085b05": "影像以當情乎。故曰是名也。成就第一希有功德",
    "X25n0475_001:0085b06": "者。總之極嘆功德之妙。分之。則如前。最上是法身。",
    "X25n0475_001:0085b07": "第一是報身。希有是化身。此三不一不異。而生實",
    "X25n0475_001:0085b08": "相者。能成就乎此也。又生實者。以今經有實相故。",
    "X25n0475_001:0085b09": "如彌勒云。不同於餘法。不同者。論云。此中有實相。",
    "X25n0475_001:0085b10": "餘者非實相。此經勝於身施之別可顯者二也。△",
    "X25n0475_001:0085b11": "三當聞同佛顯經勝。",
    "X25n0475_001:0085b12": "世尊。我今得聞如是經典。信解受持不足為難。若當",
    "X25n0475_001:0085b13": "來世。後五百歲。其有眾生。得聞是經。信解受持。是人",
    "X25n0475_001:0085b14": "則為第一希有。何以故。此人無我相．人相．眾生相．壽",
    "X25n0475_001:0085b15": "者相。所以者何。我相即是非相。人相．眾生相．壽者相。",
    "X25n0475_001:0085b16": "即是非相。何以故。離一切諸相。即名諸佛。佛告須菩",
    "X25n0475_001:0085b17": "提。如是。如是。",
    "X25n0475_001:0085b18": "文分三節。初標．次釋．三印。我今得聞等者。以我為",
    "X25n0475_001:0085b19": "羅漢。親稟佛言。信解受持。不足為難。當來惡世。去",
    "X25n0475_001:0085b20": "聖時遙。覽佛遺言。信解法空。領受任持。依解起行。",
    "X25n0475_001:0085b21": "深足為希有耳。即徵其所以便名希有者何耶。釋",
    "X25n0475_001:0085b22": "云。以信解受持。必無我等諸相。故名希有也。又徵。",
    "X25n0475_001:0085b23": "謂我等諸相何故必欲無耶。釋云。以我苗法根。體",
    "X25n0475_001:0085b24": "是心心所法。全一虗妄非相。本無妄有。故須無也。",
    "X25n0475_001:0085c01": "又復徵云。以何義故。無有我法之相。便名第一希",
    "X25n0475_001:0085c02": "有。釋意云。有相名凡。無相名聖。我法二相。盡收一",
    "X25n0475_001:0085c03": "切。我法既空。空相亦空。離一切相。即名諸佛。諸佛",
    "X25n0475_001:0085c04": "豈非第一希有耶。如是如是者。謂從聞法悲啼。信",
    "X25n0475_001:0085c05": "生實相。對彰難易。我法兼亡。直至相盡名佛。語語",
    "X25n0475_001:0085c06": "真誠。言言見諦。故佛重言以印其至當也。是則解",
    "X25n0475_001:0085c07": "持離相。即名為佛。此經勝於身施之別可顯者三",
    "X25n0475_001:0085c08": "也。△四但聞不動顯經勝。",
    "X25n0475_001:0085c09": "若復有人。得聞是經。不驚．不怖．不畏。當知是人甚為",
    "X25n0475_001:0085c10": "希有。何以故。須菩提。如來說。第一波羅蜜。非第一波",
    "X25n0475_001:0085c11": "羅蜜。是名第一波羅蜜。",
    "X25n0475_001:0085c12": "此甚言信經者之難得。復究其所以難也。意以此",
    "X25n0475_001:0085c13": "經深玄微妙。但能聞不驚怖。已甚希有。況信解受",
    "X25n0475_001:0085c14": "持乎。驚者如行未由之路。愕然而恠。非處生懼也。",
    "X25n0475_001:0085c15": "怖者如自念言何為至此。或進或退。疑莫能決也。",
    "X25n0475_001:0085c16": "畏者一向怕怖。或反而不進。或一向發狂。以至墮",
    "X25n0475_001:0085c17": "坑落塹。其心畢竟生於驚怖也。良以人天教中說",
    "X25n0475_001:0085c18": "有。小乘教中說空。是昔日曾由之路也。空有雙非。",
    "X25n0475_001:0085c19": "中道實相。曾未經歷。今忽聞之。從昔日執著之流。",
    "X25n0475_001:0085c20": "皆愕然而驚。凜然而怖。莫能前進。從此墮凡夫之",
    "X25n0475_001:0085c21": "坑。二乘之塹。菩提永失矣。若不生驚怖。則必向菩",
    "X25n0475_001:0085c22": "提。寧不甚為希有哉。然又究其所以為希有者。以",
    "X25n0475_001:0085c23": "此經是諸波羅蜜中之第一故。第一者。六波羅蜜",
    "X25n0475_001:0085c24": "中。般若最勝。三身之中。法身最勝。六度若無般若。",
    "X25n0475_001:0086a01": "則在因無破惑之功。在果無法身之德。唯般若能",
    "X25n0475_001:0086a02": "得法身。則般若是法身之因。故名第一。又云非第",
    "X25n0475_001:0086a03": "一者。約本體離言說相故。又云是名第一者。以名",
    "X25n0475_001:0086a04": "字約言說相故。蓋欲人因名會體。不可如名言以",
    "X25n0475_001:0086a05": "生分別想也。是則經既第一。信者豈不第一。今但",
    "X25n0475_001:0086a06": "聞而不驚不怖。雖未即信。亦必終歸於信也。法身",
    "X25n0475_001:0086a07": "清淨之因。良在於此。故彌勒云。大因及清淨。福中",
    "X25n0475_001:0086a08": "勝福德。又亦可從譬如有人身如須彌山王以下",
    "X25n0475_001:0086a09": "至此。二番校量。九次顯勝。皆各是一義。而未的出",
    "X25n0475_001:0086a10": "其勝之根由。今與前文總為勝因亦可也。此其勝",
    "X25n0475_001:0086a11": "於身施之別可顯者四也。",
    "X25n0475_001:0086a13": "金剛般若波羅蜜經鎞卷上"
}