{
    "X31n0614_004:0759a06": "妙法蓮華經大窾卷四",
    "X31n0614_004:0759a08": "姚秦三藏法師鳩摩羅什奉　詔譯",
    "X31n0614_004:0759a09": "明　金庭比丘　通潤　箋",
    "X31n0614_004:0759a10": "弟子授記品(繫珠喻)第八",
    "X31n0614_004:0759a11": "頌云。",
    "X31n0614_004:0759a12": "　舉世皆爛醉　　醉深貧益深　　豈知敝襦裡",
    "X31n0614_004:0759a13": "　親友暗藏琛　　有寶不能用　　所需安稱心",
    "X31n0614_004:0759a14": "　從人覔衣食　　寒苦到于今",
    "X31n0614_004:0759a15": "弟子者。學在師後。故曰弟。解從師生。故曰子。此品",
    "X31n0614_004:0759a16": "授記千二百羅漢。而以五百標名者。以五百得記",
    "X31n0614_004:0759a17": "名同。自陳領解故。由前一品見如來本末。由此一",
    "X31n0614_004:0759a18": "品見弟子始終。",
    "X31n0614_004:0759a19": "爾時富樓那彌多羅尼子。從佛聞是智慧方便。隨宜",
    "X31n0614_004:0759a20": "說法。又聞授諸大弟子阿耨多羅三藐三菩提記。復",
    "X31n0614_004:0759a21": "聞宿世因緣之事。復聞諸佛有大自在神通之力。得",
    "X31n0614_004:0759a22": "未曾有。心淨踴躍。即從座起。到於佛前。頭面禮足。却",
    "X31n0614_004:0759a23": "住一面。瞻仰尊顏。目不暫捨。而作是念。世尊甚奇特。",
    "X31n0614_004:0759a24": "所為希有。隨順世間。若干種性。以方便知見。而為說",
    "X31n0614_004:0759b01": "法。拔出眾生處處貪著。我等於佛功德。言不能宣。唯",
    "X31n0614_004:0759b02": "佛世尊。能知我等深心本願。",
    "X31n0614_004:0759b03": "初。經家敘悟。從佛下。領前方便譬喻二品意。又聞",
    "X31n0614_004:0759b04": "下。領授記品意。復聞下二句。領化城品意。諸佛有",
    "X31n0614_004:0759b05": "大自在神通力者。即指十六王子。自作沙彌。以至成",
    "X31n0614_004:0759b06": "佛。各各教化無量百千萬億恒河沙等眾生。不卒",
    "X31n0614_004:0759b07": "不暴。循循漸誘。直至於今。未曾休廢。猶如一日。豈",
    "X31n0614_004:0759b08": "非大自在乎。又以一心通達無量百千萬億恒河",
    "X31n0614_004:0759b09": "沙等眾生之心。隨機逗法。令彼各各漸入佛道。豈",
    "X31n0614_004:0759b10": "非大神通乎。心淨踴躍者。亦如諸弟子得悟歡喜",
    "X31n0614_004:0759b11": "也。而作下。默請授記。隨順下。領前稱機說法也。言",
    "X31n0614_004:0759b12": "如來具足方便知見二波羅蜜。又能深入眾生之",
    "X31n0614_004:0759b13": "性。故能隨病授藥。如凡夫著有。引入於空。二乘著",
    "X31n0614_004:0759b14": "空。引入於中。菩薩著中。引入佛慧等。如來有如此",
    "X31n0614_004:0759b15": "無量阿僧祇功德不能盡知。故我等於無量劫中。",
    "X31n0614_004:0759b16": "亦不能盡說也。我等下劣。雖於如來真實功德不",
    "X31n0614_004:0759b17": "能盡知。但我等生生劫劫。不離如來。常在一處。如",
    "X31n0614_004:0759b18": "來豈不知我等身心本願。原是為佛成度生耶。此",
    "X31n0614_004:0759b19": "語正欲借如來口吻。說明自己出世本懷也。",
    "X31n0614_004:0759b20": "爾時佛告諸比丘。汝等見是富樓那彌多羅尼子不。",
    "X31n0614_004:0759b21": "我常稱其於說法人中。最為第一。亦常嘆其種種功",
    "X31n0614_004:0759b22": "德。精勤護持。助宣我法。能於四眾。示教利喜。具足解",
    "X31n0614_004:0759b23": "釋佛之正法。而大饒益同梵行者。自捨如來。無能盡",
    "X31n0614_004:0759b24": "其言論之辯。汝等勿謂富樓那。但能護持助宣我法。",
    "X31n0614_004:0759c01": "亦於過去九十億諸佛所。護持助宣佛之正法。於彼",
    "X31n0614_004:0759c02": "說法人中。亦最第一。又於諸佛所說空法。明了通達。",
    "X31n0614_004:0759c03": "得四無礙智。常能審諦清淨說法。無有疑惑。具足菩",
    "X31n0614_004:0759c04": "薩神通之力。隨其壽命。常修梵行。彼佛世人。咸皆謂",
    "X31n0614_004:0759c05": "之實是聲聞。而富樓那以斯方便。饒益無量百千眾",
    "X31n0614_004:0759c06": "生。又化無量阿僧祇人。令立阿耨多羅三藐三菩提。",
    "X31n0614_004:0759c07": "為淨佛土故。常作佛事。教化眾生。諸比丘。富樓那。亦",
    "X31n0614_004:0759c08": "於七佛說法人中而得第一。今於我所說法人中亦",
    "X31n0614_004:0759c09": "為第一。於賢劫中當來諸佛說法人中亦復第一。而",
    "X31n0614_004:0759c10": "皆護持助宣佛法。亦於未來護持助宣無量無邊諸",
    "X31n0614_004:0759c11": "佛之法。教化饒益無量眾生。令立阿耨多羅三藐三",
    "X31n0614_004:0759c12": "菩提。為淨佛土故。常勤精進。教化眾生。",
    "X31n0614_004:0759c13": "此下。正說弟子出世本願也。汝等見是富樓那否",
    "X31n0614_004:0759c14": "者。問大眾所以警醒大眾也。言汝等日日與富樓",
    "X31n0614_004:0759c15": "那相見。但見其形。不知其心。今為汝等。說其本末。",
    "X31n0614_004:0759c16": "故先警之曰。汝等見是富樓那否也。我等下。先讚",
    "X31n0614_004:0759c17": "說法辯才不可及。不雜曰精。不怠曰勤。不傷曰護。",
    "X31n0614_004:0759c18": "不失曰持。輔弼曰助。敷演曰宣。具足者。有諸己也。",
    "X31n0614_004:0759c19": "解釋者。施諸人也。佛之正法者。正法眼藏也。饒益",
    "X31n0614_004:0759c20": "同行者。謂以正法眼藏饒益同修清白梵行之伴",
    "X31n0614_004:0759c21": "侶也。正言其混入眾中隨機說法。助佛揚化也。言",
    "X31n0614_004:0759c22": "我常稱常嘆者。顯非訶斥之流也。自捨下。極讚辯",
    "X31n0614_004:0759c23": "才。超軼絕倫也。汝等下。出其深心也。言不但在我",
    "X31n0614_004:0759c24": "會中。助宣佛法。稱第一人。即在過去諸佛會中。助",
    "X31n0614_004:0760a01": "宣佛法。亦是第一。如此則知如來為沙彌說經時。",
    "X31n0614_004:0760a02": "便在會中。助宣法化矣。奚翅今日。又於下。出其本",
    "X31n0614_004:0760a03": "願也。所說空法者。即一相一味。寂滅法也。明了通",
    "X31n0614_004:0760a04": "達者。精見之謂明。透徹之謂了。無礙之謂通。深造",
    "X31n0614_004:0760a05": "之謂達。言其見法精透造道深入也。四無礙智者。",
    "X31n0614_004:0760a06": "即法辭義樂說也。見其得菩薩大慧。非二乘小慧",
    "X31n0614_004:0760a07": "也。常能下。言得法而不得智。是有體而無用。不能",
    "X31n0614_004:0760a08": "說法。今見法親切。又得四無礙智。故能隨宜說法。",
    "X31n0614_004:0760a09": "辯若懸河。無有疑滯也。若使內無德本。外豈能談",
    "X31n0614_004:0760a10": "乎。具足下。顯其菩薩遊戲神通。淨佛國土。悉皆具",
    "X31n0614_004:0760a11": "足也。隨其壽命者。顯其隨類化身與眾同波亦如",
    "X31n0614_004:0760a12": "菩薩也。常修梵行者。顯其具足菩薩清白梵行之",
    "X31n0614_004:0760a13": "相也。世人咸謂實是聲聞者。見其粗而不知其精。",
    "X31n0614_004:0760a14": "見其跡而不知其本也。而富下。見其說小法。為度",
    "X31n0614_004:0760a15": "小根眾生也。又化下。見其說大法。為度大根眾生",
    "X31n0614_004:0760a16": "也。為淨下。見其因秘外現。非實不生一念好樂之",
    "X31n0614_004:0760a17": "心也。諸比丘下。見三世諸佛說法。滿慈助揚佛化。",
    "X31n0614_004:0760a18": "皆為第一也。七佛。過去佛也。我。現在佛也。賢劫。未",
    "X31n0614_004:0760a19": "來佛也。令立者。即三十而立之立。謂使之卓然自",
    "X31n0614_004:0760a20": "竪。不傾不倒。如銀山鐵壁也。",
    "X31n0614_004:0760a21": "漸漸具足菩薩之道。過無量阿僧祇劫。當於此土得",
    "X31n0614_004:0760a22": "阿耨多羅三藐三菩提。號曰法明如來。應供。正徧知。",
    "X31n0614_004:0760a23": "明行足。善逝。世間解。無上士。調御丈夫。天人師。佛。世",
    "X31n0614_004:0760a24": "尊。其佛以恒河沙等三千大千世界。為一佛土。七寶",
    "X31n0614_004:0760b01": "為地。地平如掌。無有山陵谿澗溝壑。七寶臺觀。充滿",
    "X31n0614_004:0760b02": "其中。諸天宮殿。近處虗空。人天交接。兩得相見。無諸",
    "X31n0614_004:0760b03": "惡道。亦無女人。一切眾生。皆以化生。無有淫欲。得大",
    "X31n0614_004:0760b04": "神通。身出光明。飛行自在。志念堅固。精進智慧。普皆",
    "X31n0614_004:0760b05": "金色。三十二相。而自莊嚴。其國眾生。常以二食。一者",
    "X31n0614_004:0760b06": "法喜食。二者禪悅食。有無量阿僧祇千萬億那由它",
    "X31n0614_004:0760b07": "諸菩薩眾。得大神通。四無礙智。善能教化眾生之類。",
    "X31n0614_004:0760b08": "其聲聞眾。算數校計所不能知。皆得具足六通三明。",
    "X31n0614_004:0760b09": "及八解脫。其佛國土。有如是等無量功德。莊嚴成就",
    "X31n0614_004:0760b10": "劫名寶明。國名善淨。其佛壽命。無量阿僧祇劫。法住",
    "X31n0614_004:0760b11": "甚久。佛滅度後。起七寶塔。徧滿其國。",
    "X31n0614_004:0760b12": "此授記也。佛號法明者。明了諸佛所說空法故。是",
    "X31n0614_004:0760b13": "知迅辯如雷。談鋒似箭者也。須具足菩薩之行。",
    "X31n0614_004:0760b14": "方得菩提也。其佛下。見教化之廣大。不止一三千",
    "X31n0614_004:0760b15": "大千世界為一國土。華藏世界。是其都也。地平如",
    "X31n0614_004:0760b16": "掌者。海底有石名掌。無有一微塵許不平。當如海",
    "X31n0614_004:0760b17": "掌。賢劫經云。猶如佛掌。非人掌也。人掌不平故。由",
    "X31n0614_004:0760b18": "說平等心地法故。地亦如之。七寶樓觀充滿其中",
    "X31n0614_004:0760b19": "者。由以種種法寶莊嚴故。諸天下。見人之未始非",
    "X31n0614_004:0760b20": "天。天之未始非人。天人一體故。由天人一體。故曰",
    "X31n0614_004:0760b21": "近處。而又曰兩得相見也。無諸下。顯此土是淨土",
    "X31n0614_004:0760b22": "故。眾生化生者。無淫欲故。得大神通者。得心無礙",
    "X31n0614_004:0760b23": "故。身出光明者得法光明故。飛行自在者。無所繫",
    "X31n0614_004:0760b24": "著故。普皆金色者。佛與眾生同一相故。法喜禪悅",
    "X31n0614_004:0760c01": "為食者。以禪法為飲食。不慕人天滋味故。有無下。",
    "X31n0614_004:0760c02": "所化菩薩也。其聲下。所化二乘也。劫名寶明者。有",
    "X31n0614_004:0760c03": "法寶光明故。國名善淨者。無三惡道故。佛滅度後",
    "X31n0614_004:0760c04": "國中塔徧滿者。法化無盡故。",
    "X31n0614_004:0760c05": "爾時世尊。欲重宣此義。而說偈言。",
    "X31n0614_004:0760c06": "諸比丘諦聽。佛子所行道。善學方便故。不可得思議。",
    "X31n0614_004:0760c07": "知眾樂小法。而畏於大智。是故諸菩薩。作聲聞緣覺。",
    "X31n0614_004:0760c08": "以無數方便。化諸眾生類。自說是聲聞。去佛道甚遠。",
    "X31n0614_004:0760c09": "度脫無量眾。皆悉得成就。雖小欲懈怠。漸當令作佛。",
    "X31n0614_004:0760c10": "內秘菩薩行。外現是聲聞。少欲厭生死。實自淨佛土。",
    "X31n0614_004:0760c11": "示眾有三毒。又現邪見相。我弟子如是。方便度眾生。",
    "X31n0614_004:0760c12": "我若具足說。種種現化事。眾生聞是者。心則懷疑惑。",
    "X31n0614_004:0760c13": "今此富樓那。於昔千億佛。勤修所行道。宣護諸佛法。",
    "X31n0614_004:0760c14": "為求無上慧。而於諸佛所。現居弟子上。多聞有智慧。",
    "X31n0614_004:0760c15": "所說無所畏。能令眾歡喜。未曾有疲倦。而以助佛事。",
    "X31n0614_004:0760c16": "已度大神通。具四無礙智。知諸根利鈍。常說清淨法。",
    "X31n0614_004:0760c17": "演暢如是義。教諸千億眾。令住大乘法。而自淨佛土。",
    "X31n0614_004:0760c18": "未來亦供養。無量無數佛。護助宣正法。亦自淨佛土。",
    "X31n0614_004:0760c19": "常以諸方便。說法無所畏。度不可計眾。成就一切智。",
    "X31n0614_004:0760c20": "供養諸如來。護持法寶藏。其後得成佛。號名曰法明。",
    "X31n0614_004:0760c21": "其國名善淨。七寶所合成。劫名為寶明。菩薩眾甚多。",
    "X31n0614_004:0760c22": "其數無量億。皆度大神通。威德力具足。充滿其國土。",
    "X31n0614_004:0760c23": "聲聞亦無數。三明八解脫。得四無礙智。以是等為僧。",
    "X31n0614_004:0760c24": "其國諸眾生。淫欲皆已斷。純一變化生。具相莊嚴身。",
    "X31n0614_004:0761a01": "法喜禪悅食。更無餘食想。無有諸女人。亦無諸惡道。",
    "X31n0614_004:0761a02": "富樓那比丘。功德悉成滿。當得斯淨土。聖賢眾甚多。",
    "X31n0614_004:0761a03": "如是無量事。我今但略說。",
    "X31n0614_004:0761a04": "諸比下四句。先總讚滿慈。言不但如來方便法門",
    "X31n0614_004:0761a05": "不可思議。即滿慈所學方便法明亦不可思議也。",
    "X31n0614_004:0761a06": "混群類而不知。入塵勞而不染。故曰善學。知眾下。",
    "X31n0614_004:0761a07": "出其本願。樂小畏大者。即如菩薩急追窮子。稱冤",
    "X31n0614_004:0761a08": "大喚。故隱勝現劣。為聲聞緣覺。作同事攝故。如來",
    "X31n0614_004:0761a09": "不言是其親。菩薩不言是其友。潛通密化。誘諸眾",
    "X31n0614_004:0761a10": "生。令入佛慧耳。自說下。如大迦葉。聞說菩薩不可",
    "X31n0614_004:0761a11": "思議大解脫法門時。謂舍利弗。譬如有人。於盲者",
    "X31n0614_004:0761a12": "前。現其色像。非彼所見。一切聲聞。聞是不可思議",
    "X31n0614_004:0761a13": "解脫法門。不能解了為若此也。智者聞是。其誰不",
    "X31n0614_004:0761a14": "發阿耨多羅三藐三菩提心。我等何為永斷其根。",
    "X31n0614_004:0761a15": "於此大乘。已如敗種。一切聲聞。聞是不可思議大",
    "X31n0614_004:0761a16": "解脫法門。皆應號泣。聲震三千大千世界等。又云。",
    "X31n0614_004:0761a17": "我等今日不復堪任發菩提心。乃至五無間罪。猶",
    "X31n0614_004:0761a18": "能發意生於佛法。而今我等永不能發。如是聲聞",
    "X31n0614_004:0761a19": "諸結斷者。於佛法中無所復益。永不志願。是故凡",
    "X31n0614_004:0761a20": "夫於佛法有反復。而聲聞無也。此皆菩薩化作小",
    "X31n0614_004:0761a21": "乘。混入同列。旁通曲暢大乘之法。即有眾生好樂",
    "X31n0614_004:0761a22": "小法。身體疲懈。不肯進求。而有如是同列之人。藥",
    "X31n0614_004:0761a23": "石之語。切磋鍛鍊。策勤精進。終不至於半途而廢。",
    "X31n0614_004:0761a24": "終能令彼成就大志。漸入佛乘。是故內秘菩薩大",
    "X31n0614_004:0761b01": "行。不露神通遊戲之事。外現二乘小智。好樂貧所",
    "X31n0614_004:0761b02": "樂法。而行知足頭陀等行。厭生死苦。求涅槃樂。作",
    "X31n0614_004:0761b03": "聲聞事。然而實自淨佛國土也。又如身子示瞋。調",
    "X31n0614_004:0761b04": "達示痴。難陀示貪。薄蹉示慢。迦葉等示邪見。習學",
    "X31n0614_004:0761b05": "外道。此皆方便化度眾生之大槩耳。若我盡說其",
    "X31n0614_004:0761b06": "相。或魔或冤。或殺或盜等事。無所不為。若淺根眾",
    "X31n0614_004:0761b07": "生。一聞此說。皆懷疑惑。故我亦不盡說其相也。至",
    "X31n0614_004:0761b08": "此纔與諸大弟子。一洗昔日之冤。令彼揚眉吐氣。",
    "X31n0614_004:0761b09": "要知諸大弟子得記。也是與人作榜樣。原與釋迦",
    "X31n0614_004:0761b10": "同是菩提場中。粧生扮丑人也。今此下。頌過去佛",
    "X31n0614_004:0761b11": "中。說法第一。而於下。頌現在佛中。說法第一。已度",
    "X31n0614_004:0761b12": "下。顯其實也。未來下。頌未來佛中。說法第一。其後",
    "X31n0614_004:0761b13": "下。頌成佛劫國莊嚴事。菩薩下。頌所化菩薩眾。聲",
    "X31n0614_004:0761b14": "聞下。頌所化聲聞眾。其國下。頌國中人民。富那下。",
    "X31n0614_004:0761b15": "結顯所得是淨土。",
    "X31n0614_004:0761b16": "爾時千二百阿羅漢心自在者。作是念。我等歡喜。得",
    "X31n0614_004:0761b17": "未曾有。若世尊各見授記。如餘大弟子者。不亦快乎。",
    "X31n0614_004:0761b18": "佛知此等心之所念。告摩訶迦葉。是千二百阿羅漢。",
    "X31n0614_004:0761b19": "我今當現前。次第與授阿耨多羅三藐三菩提記。於",
    "X31n0614_004:0761b20": "此眾中。我大弟子。憍陳如比丘。當供養六萬二千億",
    "X31n0614_004:0761b21": "佛。然後得成為佛。號曰普明如來。應供。正徧知。明行",
    "X31n0614_004:0761b22": "足。善逝。世間解。無上士。調御丈夫。天人師。佛。世尊。其",
    "X31n0614_004:0761b23": "五百阿羅漢。優樓頻螺迦葉。伽耶迦葉。那提迦葉。迦",
    "X31n0614_004:0761b24": "留陀夷。優陀夷。阿[少/兔]樓馱。離婆多。劫賓那。薄拘羅。周",
    "X31n0614_004:0761c01": "陀。莎伽陀等。皆當得阿耨多羅三藐三菩提。盡同一",
    "X31n0614_004:0761c02": "號。名曰普明。爾時世尊。欲重宣此義。而說偈言。",
    "X31n0614_004:0761c03": "憍陳如比丘。當見無量佛。過阿僧祇劫。乃成等正覺。",
    "X31n0614_004:0761c04": "常放大光明。具足諸神通。名聞徧十方。一切之所敬。",
    "X31n0614_004:0761c05": "常說無上道。故號為普明。其國土清淨。菩薩皆勇猛。",
    "X31n0614_004:0761c06": "咸外妙樓閣。遊諸十方國。以無上供具。奉獻於諸佛。",
    "X31n0614_004:0761c07": "作是供養已。心懷大歡喜。須臾還本國。有如是神力。",
    "X31n0614_004:0761c08": "佛壽六萬劫。正法住倍壽。像法復倍是。法滅天人憂。",
    "X31n0614_004:0761c09": "其五百比丘。次第當作佛。同號曰普明。轉次而授記。",
    "X31n0614_004:0761c10": "我滅度之後。某甲當作佛。其所化世間。亦如我今日。",
    "X31n0614_004:0761c11": "國土之嚴淨。及諸神通力。菩薩聲聞眾。正法及像法。",
    "X31n0614_004:0761c12": "壽命劫多少。皆如上所說。迦葉汝已知。五百自在者。",
    "X31n0614_004:0761c13": "餘諸聲聞眾。亦當復如是。其不在此會。汝當為宣說。",
    "X31n0614_004:0761c14": "先弟子請記。作念下。言我等都與富那。同行共事。",
    "X31n0614_004:0761c15": "世尊豈不知我深心本願。而獨授記滿慈乎。若使",
    "X31n0614_004:0761c16": "各見授記。寧不快心。諸大弟子。始從放光讚德之",
    "X31n0614_004:0761c17": "後。各各有個疑團在心。如今個個皆抱著一尊古",
    "X31n0614_004:0761c18": "佛在懷裡。佛知下與記。古德云。你若無心我也休。",
    "X31n0614_004:0761c19": "你若有心念及此事。我亦與汝授記。所謂待伊心",
    "X31n0614_004:0761c20": "肯處。是我運通時也。同名普明者。所證同是普光",
    "X31n0614_004:0761c21": "明智。故頌中。須臾還本國者。亦如極樂國中。各以",
    "X31n0614_004:0761c22": "衣裓。盛眾妙華。供養他方十萬億佛。即以食時。還",
    "X31n0614_004:0761c23": "到本國之類。轉次授記者。如日月燈明遞遞相承",
    "X31n0614_004:0761c24": "也。餘諸聲聞眾者。兼千二百也。其不二句。謂有應",
    "X31n0614_004:0762a01": "供他方者。不聞此事。汝當亦以此記授之也。",
    "X31n0614_004:0762a02": "爾時五百阿羅漢。於佛前得受記已。歡喜踊躍。即從",
    "X31n0614_004:0762a03": "座起。到於佛前。頭面禮足。悔過自責。世尊。我等常作",
    "X31n0614_004:0762a04": "是念。自謂已得究竟滅度。今乃知之。如無智者。所以",
    "X31n0614_004:0762a05": "者何。我等應得如來智慧。而便自以小智為足。世尊。",
    "X31n0614_004:0762a06": "譬如有人。至親友家。醉酒而臥。是時親友。官事當行。",
    "X31n0614_004:0762a07": "以無價寶珠。繫其衣裏。與之而去。其人醉臥。都不覺",
    "X31n0614_004:0762a08": "知。起已遊行。到於它國。為衣食故。勤力求索。甚大艱",
    "X31n0614_004:0762a09": "難。若少有所得。便以為足。於後親友。會遇見之。而作",
    "X31n0614_004:0762a10": "是言。咄哉丈夫。何為衣食。乃至如是。我昔欲令汝得",
    "X31n0614_004:0762a11": "安樂。五欲自恣。於某年日月。以無價寶珠。繫汝衣裏。",
    "X31n0614_004:0762a12": "今故現在。而汝不知。勤苦憂惱。以求自活。甚為癡也。",
    "X31n0614_004:0762a13": "汝今可以此寶貿易所須。常可如意。無所乏短。",
    "X31n0614_004:0762a14": "爾時下。得記歡喜也。悔過自責者。悟而後悔。悔而",
    "X31n0614_004:0762a15": "自責也。世尊下。喻本也。自謂已得究竟滅度。與前",
    "X31n0614_004:0762a16": "弟子中病皆同。故不考自招。前云諸有智者。以譬",
    "X31n0614_004:0762a17": "喻得解。我等今日。聞此譬喻。乃知都是一等癡人",
    "X31n0614_004:0762a18": "相似。言我等本是如來親生之子。應得如來智慧",
    "X31n0614_004:0762a19": "寶藏。今得涅槃一日工價。心滿意足。棄捨大寶。豈",
    "X31n0614_004:0762a20": "非大癡人乎。世尊宿昔為十六王子時與我等說",
    "X31n0614_004:0762a21": "法華經。我等不知。今日世尊與我說破。正如親友",
    "X31n0614_004:0762a22": "繫珠也。有人至親友家者。如來為同體之親。菩薩",
    "X31n0614_004:0762a23": "是不請之友。喻十六菩薩說經及成佛時。我等曾",
    "X31n0614_004:0762a24": "在法會也。醉酒而臥者。喻聞法時。尚在醉生夢死",
    "X31n0614_004:0762b01": "之鄉。未有醒覺也。是時親友官事當行者。言此一",
    "X31n0614_004:0762b02": "大事。是大家有分的事。故曰官事也。當行者。喻如",
    "X31n0614_004:0762b03": "來為此大事。而應化它方也。以無價寶珠繫衣而",
    "X31n0614_004:0762b04": "去者。謂親友臨行之時。將一顆圓明無價寶珠。暗",
    "X31n0614_004:0762b05": "繫醉人衣裏。其人實不知衣裏有珠也。正喻十六",
    "X31n0614_004:0762b06": "沙彌說法華經時。其人都在醉夢之鄉。及成正覺。",
    "X31n0614_004:0762b07": "應化他方。不俟其醒。而醉中即與授記。而醉人實",
    "X31n0614_004:0762b08": "不知也。起已下。言醉人忽醒。到於他國。求衣索食。",
    "X31n0614_004:0762b09": "甚大艱難。略有殘羮[飢几+臾]飯。便足過日。不知衣裏自",
    "X31n0614_004:0762b10": "有明珠。枉受貧窮。正喻尋常在唇皮口角邊。尋行",
    "X31n0614_004:0762b11": "數墨處。零星所得者。以為至足。不信自己五蘊衣",
    "X31n0614_004:0762b12": "中。有照天照地無價圓明大寶珠也。於後下。親友",
    "X31n0614_004:0762b13": "示珠也。咄哉丈夫。警醒之辭。言堂堂丈夫。當有濟",
    "X31n0614_004:0762b14": "人利物之分。何為自己衣不蔽形。食不充口。乃至",
    "X31n0614_004:0762b15": "如此。言我往昔。要令汝等安隱快樂。曾以寶珠繫",
    "X31n0614_004:0762b16": "汝衣裏。至今現在。曾未遺失。而汝不知。懷寶迷邦。",
    "X31n0614_004:0762b17": "勤求自活。甘為下劣。枉受勤劬。不亦癡乎。汝今將",
    "X31n0614_004:0762b18": "此無價寶珠。或售與人或與人交易。則日用所須。",
    "X31n0614_004:0762b19": "皆得如意。無所缺少。正喻今日靈山會上。點破此",
    "X31n0614_004:0762b20": "珠時也。言有道而不能行。謂之窮子。今汝衣中既",
    "X31n0614_004:0762b21": "有神珠。何不將此神物。轉相授受。自利利人。生生",
    "X31n0614_004:0762b22": "不斷。即與三世諸佛。富貴受用。略無差別。不曾欠",
    "X31n0614_004:0762b23": "少一絲毫也。",
    "X31n0614_004:0762b24": "佛亦如是。為菩薩時。教化我等。令發一切智心。而尋",
    "X31n0614_004:0762c01": "廢忘。不知不覺。既得阿羅漢道。自謂滅度。資生艱難。",
    "X31n0614_004:0762c02": "得少為足。一切智願。猶在不失。今者世尊。覺悟我等。",
    "X31n0614_004:0762c03": "作如是言。諸比丘。汝等所得。非究竟滅。我久令汝等。",
    "X31n0614_004:0762c04": "種佛善根。以方便故。示涅槃相。而汝謂為實得滅度。",
    "X31n0614_004:0762c05": "世尊。我今乃知實是菩薩。得受阿耨多羅三藐三菩",
    "X31n0614_004:0762c06": "提記。以是因緣。甚大歡喜。得未曾有。",
    "X31n0614_004:0762c07": "合親友繫珠也。如來為菩薩沙彌時。教化我等發",
    "X31n0614_004:0762c08": "菩提心。正如親友以珠繫醉人時也。而尋廢忘不",
    "X31n0614_004:0762c09": "覺不知者。正如醉人不知時也。既得羅漢得少為",
    "X31n0614_004:0762c10": "足者。正合起已游行。索衣求食。少有得而自足也",
    "X31n0614_004:0762c11": "一切下。合親友示珠也。智願不失者。合無價寶珠。",
    "X31n0614_004:0762c12": "今故現在也。今者世尊覺悟我等而作是言等者。",
    "X31n0614_004:0762c13": "合咄哉丈夫。何為衣食乃至如是也。我久下。言我",
    "X31n0614_004:0762c14": "為沙彌時。便令汝等種佛善根。但汝不能容受。故",
    "X31n0614_004:0762c15": "以方便示汝涅槃。而汝自謂實得滅度。此與索衣",
    "X31n0614_004:0762c16": "食。而少有所得。便以為足。而不知神珠之在衣裏。",
    "X31n0614_004:0762c17": "豈非甚為癡也。世尊下。合貧子得珠懽喜也。悟得",
    "X31n0614_004:0762c18": "衣內元有明珠。不從他得。故懽喜也。",
    "X31n0614_004:0762c19": "爾時阿若憍陳如等。欲重宣此義。而說偈言。",
    "X31n0614_004:0762c20": "我等聞無上。安隱授記聲。歡喜未曾有。禮無量智佛。",
    "X31n0614_004:0762c21": "今於世尊前。自悔諸過咎。於無量佛寶。得少涅槃分。",
    "X31n0614_004:0762c22": "如無智愚人。便自以為足。譬如貧窮人。往至親友家。",
    "X31n0614_004:0762c23": "其家甚大富。具設諸殽饍。以無價寶珠。繫著內衣裏。",
    "X31n0614_004:0762c24": "默與而捨去。時臥不覺知。是人既已起。遊行詣它國。",
    "X31n0614_004:0763a01": "求衣食自濟。資生甚艱難。得少便為足。更不願好者。",
    "X31n0614_004:0763a02": "不覺內衣裏。有無價寶珠。與珠之親友。後見此貧人。",
    "X31n0614_004:0763a03": "苦切責之已。示以所繫珠。貧人見此珠。其心大歡喜。",
    "X31n0614_004:0763a04": "富有諸財物。五慾而自恣。我等亦如是。世尊於長夜。",
    "X31n0614_004:0763a05": "常愍見教化。令種無上願。我等無智故。不覺亦不知。",
    "X31n0614_004:0763a06": "得少涅槃分。自足不求餘。今佛覺悟我。言非實滅度。",
    "X31n0614_004:0763a07": "得佛無上慧。爾乃為真滅。我今從佛聞。授記莊嚴事。",
    "X31n0614_004:0763a08": "及轉次授決。身心徧歡喜。",
    "X31n0614_004:0763a09": "我等下。頌得珠歡喜。譬如下。頌親友繫珠。是人下。",
    "X31n0614_004:0763a10": "頌窮子不知。與珠下。頌親友示珠。貧人下。頌貧人",
    "X31n0614_004:0763a11": "得珠。我等下。合親友繫珠。我等下。合貧子不知。今",
    "X31n0614_004:0763a12": "佛下。合親友示珠。我今下。合貧人得珠。",
    "X31n0614_004:0763a13": "授學無學記品第九",
    "X31n0614_004:0763a14": "頌云。",
    "X31n0614_004:0763a15": "　多聞與密行　　二老各稱長　　更進竿頭步",
    "X31n0614_004:0763a16": "　居頭見大荒　　富非因寶玉　　名不藉文章",
    "X31n0614_004:0763a17": "　自是心空者　　優游選佛場",
    "X31n0614_004:0763a18": "未證阿羅漢。凡在三果四向者皆有學也。先授無",
    "X31n0614_004:0763a19": "學。次授有學。此顯知來至公平等。又見法無疎親",
    "X31n0614_004:0763a20": "也。此與最後燈明。不授八王子記。而先授記德藏",
    "X31n0614_004:0763a21": "之意同。",
    "X31n0614_004:0763a22": "爾時阿難。羅睺羅。而作是念。我等每自思惟。設得授",
    "X31n0614_004:0763a23": "記。不亦快乎。即從座起。到於佛前。頭面禮足。俱白佛",
    "X31n0614_004:0763a24": "言。世尊。我等於此。亦應有分。唯有如來。我等所歸。又",
    "X31n0614_004:0763b01": "我等為一切世間天人阿修羅所見知識。阿難常為",
    "X31n0614_004:0763b02": "侍者。護持法藏。羅睺羅是佛之子。若佛見授阿耨多",
    "X31n0614_004:0763b03": "羅三藐三菩提記者。我願既滿。眾望亦足。爾時學無",
    "X31n0614_004:0763b04": "學聲聞弟子二千人。皆從座起。偏袒右肩。到於佛前。",
    "X31n0614_004:0763b05": "一心合掌。瞻仰世尊。如阿難羅睺羅所願。住立一面。",
    "X31n0614_004:0763b06": "爾時佛告阿難。汝於來世。當得作佛。號山海慧自在",
    "X31n0614_004:0763b07": "通王如來。應供。正徧知。明行足。善逝。世間解。無上士。",
    "X31n0614_004:0763b08": "調御丈夫。天人師。佛。世尊。當供養六十二億諸佛。護",
    "X31n0614_004:0763b09": "持法藏。然後得阿耨多羅三藐三菩提。教化二十千",
    "X31n0614_004:0763b10": "萬億恒河沙諸菩薩等。令成阿耨多羅三藐三菩提。",
    "X31n0614_004:0763b11": "國名常立勝幡。其土清淨。琉璃為地。劫名妙音徧滿。",
    "X31n0614_004:0763b12": "其佛壽命。無量千萬億阿僧祇劫。若人於千萬億無",
    "X31n0614_004:0763b13": "量阿僧祇劫中。算數校計。不能得知。正法住世。倍於",
    "X31n0614_004:0763b14": "壽命。像法住世。復倍正法。阿難。是山海慧自在通王",
    "X31n0614_004:0763b15": "佛。為十方無量千萬億恒河沙等諸佛如來。所共讚",
    "X31n0614_004:0763b16": "歎。稱其功德。爾時世尊。欲重宣此義。而說偈言。",
    "X31n0614_004:0763b17": "我今僧中說。阿難持法者。當供養諸佛。然後成正覺。",
    "X31n0614_004:0763b18": "號曰山海慧。自在通王佛。其國土清淨。名常立勝幡。",
    "X31n0614_004:0763b19": "教化諸菩薩。其數如恒沙。佛有大威德。名聞滿十方。",
    "X31n0614_004:0763b20": "壽命無有量。以愍眾生故。正法倍壽命。像法復倍是。",
    "X31n0614_004:0763b21": "如恒河沙等。無數諸眾生。於此佛法中。種佛道因緣。",
    "X31n0614_004:0763b22": "先有學請記。阿難是如來之弟。羅睺是如來之子。",
    "X31n0614_004:0763b23": "不私與記。必待作念而後授記者。所謂肯來兩手",
    "X31n0614_004:0763b24": "相分付也。我等於此亦應有分者。言無學有學。雖",
    "X31n0614_004:0763c01": "階級不同。若依我本願。則此法者我等亦應有分。",
    "X31n0614_004:0763c02": "且諸弟子。亦有初依外道後出家者。今皆得記。況",
    "X31n0614_004:0763c03": "我等發心出家。即歸如來。更無異師。日聞正法。又",
    "X31n0614_004:0763c04": "無邪種。安得無分而不得記。何待要請。此是全身",
    "X31n0614_004:0763c05": "擔荷之語。但我等是人天眼目。並知並識。一是如",
    "X31n0614_004:0763c06": "來之弟。一是如來之子。故大眾傾心注望。若不得",
    "X31n0614_004:0763c07": "記。使大眾失望。故得見授記。既滿我願。亦滿眾人",
    "X31n0614_004:0763c08": "之望也。爾時下。大眾請記。爾時佛告下。如來與記。",
    "X31n0614_004:0763c09": "佛號山海慧自在通王者。山表不動實智。海表應",
    "X31n0614_004:0763c10": "世權智。突然不動。故曰自在。吞吐眾流。故曰通也。",
    "X31n0614_004:0763c11": "當供下。行法師事也。要知記持十二部經。如瓶受",
    "X31n0614_004:0763c12": "水。無遺一滴者也。須供養六十二億諸佛。方得菩",
    "X31n0614_004:0763c13": "提也。教化下。所度之眾也。國名勝幡者。多聞智慧。",
    "X31n0614_004:0763c14": "勝一切故。劫名妙音者。法音普徧國土故。佛壽無",
    "X31n0614_004:0763c15": "量者。慧命無窮故。",
    "X31n0614_004:0763c16": "爾時會中。新發意菩薩八千人。咸作是念。我等尚不",
    "X31n0614_004:0763c17": "聞諸大菩薩。得如是記。有何因緣。而諸聲聞得如是",
    "X31n0614_004:0763c18": "決。爾時世尊。知諸菩薩心之所念。而告之曰。諸善男",
    "X31n0614_004:0763c19": "子。我與阿難等。於空王佛所。同時發阿耨多羅三藐",
    "X31n0614_004:0763c20": "三菩提心。阿難常樂多聞。我常勤精進。是故我已得",
    "X31n0614_004:0763c21": "成阿耨多羅三藐三菩提。而阿難護持我法。亦護將",
    "X31n0614_004:0763c22": "來諸佛法藏。教化成就諸菩薩眾。其本願如是。故獲",
    "X31n0614_004:0763c23": "斯記。阿難面於佛前。自聞授記及國土莊嚴。所願具",
    "X31n0614_004:0763c24": "足。心大歡喜。得未曾有。即時憶念過去無量千萬億",
    "X31n0614_004:0764a01": "諸佛法藏。通達無礙。如今所聞。亦識本願。爾時阿難。",
    "X31n0614_004:0764a02": "而說偈言。",
    "X31n0614_004:0764a03": "世尊甚希有。令我念過去。無量諸佛法。如今日所聞。",
    "X31n0614_004:0764a04": "我今無復疑。安住於佛道。方便為侍者。護持諸佛法。",
    "X31n0614_004:0764a05": "此菩薩騰疑也。新發意。即三賢位中菩薩也。咸作",
    "X31n0614_004:0764a06": "念者。言我等有學菩薩。廣行六度。尚不得記。何故",
    "X31n0614_004:0764a07": "有學聲聞。思惑尚在。以何因緣。便得是決。得非疎",
    "X31n0614_004:0764a08": "其疎而親其親乎。此以私意窺如來也。爾時下。示",
    "X31n0614_004:0764a09": "其本末。言我與阿難。同時發心。故世世生。常為兄",
    "X31n0614_004:0764a10": "弟。但發心同。而願力不同。故所證有異。其實與我",
    "X31n0614_004:0764a11": "同一鼻孔出氣。故今得授記。非有私也。阿難下。得",
    "X31n0614_004:0764a12": "記歡喜。即時下。得宿命通。又見阿難護持過去法",
    "X31n0614_004:0764a13": "藏。不獨護持現在未來諸佛法藏也。此又與富那",
    "X31n0614_004:0764a14": "同房共舍。頌中。方便為侍者。正是阿難本願。",
    "X31n0614_004:0764a15": "爾時佛告羅。睺羅。汝於來世。當得作佛。號蹈七寶華",
    "X31n0614_004:0764a16": "如來。應供。正徧知。明行足。善逝。世間解。無上士。調御",
    "X31n0614_004:0764a17": "丈夫。天人師。佛。世尊。當供養十世界微塵等數諸佛",
    "X31n0614_004:0764a18": "如來。常為諸佛而作長子。猶如今也。是蹈七寶華佛。",
    "X31n0614_004:0764a19": "國土莊嚴。壽命劫數。所化弟子。正法像法。亦如山海",
    "X31n0614_004:0764a20": "慧自在通王如來無異。亦為此佛而作長子。過是已",
    "X31n0614_004:0764a21": "後。當得阿耨多羅三藐三菩提。爾時世尊。欲重宣此",
    "X31n0614_004:0764a22": "義。而說偈言。",
    "X31n0614_004:0764a23": "我為太子時。羅睺為長子。我今成佛道。受法為法子。",
    "X31n0614_004:0764a24": "於未來世中。見無量億佛。皆為其長子。一心求佛道。",
    "X31n0614_004:0764b01": "羅睺羅密行。唯我能知之。現為我長子。以示諸眾生。",
    "X31n0614_004:0764b02": "無量千萬億。功德不可數。安住於佛法。以求無上道。",
    "X31n0614_004:0764b03": "佛號蹈七寶華者。舉足下足。皆蹈寶華。此密行之",
    "X31n0614_004:0764b04": "果也。當供下。即使有鬼神測不破之密機密行也。",
    "X31n0614_004:0764b05": "須供養十世界微塵數諸佛。當得菩提也。常為諸",
    "X31n0614_004:0764b06": "佛之子。亦如今日之為我子無異也。國劫莊嚴。皆",
    "X31n0614_004:0764b07": "同山海慧者。知不異行。行不異知。知行並進故。此",
    "X31n0614_004:0764b08": "又與阿難把臂入林。偈中。現為長子以示眾生。示",
    "X31n0614_004:0764b09": "現二字。見得也是夥裏人。",
    "X31n0614_004:0764b10": "爾時世尊。見學無學二千人。其意柔軟。寂然清淨。一",
    "X31n0614_004:0764b11": "心觀佛。佛告阿難。汝見是學無學二千人不。唯然已",
    "X31n0614_004:0764b12": "見。阿難。是諸人等。當供養五十世界微塵數諸佛如",
    "X31n0614_004:0764b13": "來。恭敬尊重。護持法藏。末後同時於十方國。各得成",
    "X31n0614_004:0764b14": "佛。皆同一號。名曰寶相如來。應供。正徧知。明行足。善",
    "X31n0614_004:0764b15": "逝。世間解。無上士。調御丈夫。天人師。佛。世尊。壽命一",
    "X31n0614_004:0764b16": "劫。國土莊嚴。聲聞菩薩。正法像法。皆悉同等。爾時世",
    "X31n0614_004:0764b17": "尊。欲重宣此義。而說偈言。",
    "X31n0614_004:0764b18": "是二千聲聞。今於我前住。悉皆與授記。未來當成佛。",
    "X31n0614_004:0764b19": "所供養諸佛。如上說塵數。護持其法藏。後當成正覺。",
    "X31n0614_004:0764b20": "各於十方國。悉同一名號。俱時坐道場。以證無上慧。",
    "X31n0614_004:0764b21": "皆名為寶相。國土及弟子。正法與像法。悉等無有異。",
    "X31n0614_004:0764b22": "咸以諸神通。度十方眾生。名聞普周徧。漸入於涅槃。",
    "X31n0614_004:0764b23": "爾時學無學二千人。聞佛授記。歡喜踊躍。而說偈言",
    "X31n0614_004:0764b24": "世尊慧燈明。我聞授記音。心歡喜充滿。如甘露見灌。",
    "X31n0614_004:0764c01": "此授有學二千人記也。其意柔軟者。無剛強難化",
    "X31n0614_004:0764c02": "之心。寂然清淨者。無卒暴不平之氣。一心觀佛者。",
    "X31n0614_004:0764c03": "亦欲證知本願也。佛告下。與記也。同號寶相者。皆",
    "X31n0614_004:0764c04": "能護持法藏故。偈中。俱時坐道場者。言一時成道。",
    "X31n0614_004:0764c05": "不似千二百人。轉次受決也。爾時下。得記歡喜讚",
    "X31n0614_004:0764c06": "佛也。由是尊慧燈明朗。照我長夜。又能照我本願。",
    "X31n0614_004:0764c07": "故授我記。我得聞授記之音。恰如甘露。灌注肺腑。",
    "X31n0614_004:0764c08": "頓應清涼矣。",
    "X31n0614_004:0764c09": "法師品(鑿井喻)第十",
    "X31n0614_004:0764c10": "頌云。",
    "X31n0614_004:0764c11": "　靈泉原有竅　　壅塞未曾開　　略借鍬鋤力",
    "X31n0614_004:0764c12": "　津津水自來　　色從甌面寫　　味向舌根回",
    "X31n0614_004:0764c13": "　獨惜瓶羸日　　傍人見亦猜",
    "X31n0614_004:0764c14": "法謂道法。師謂師表。以道法而為人師表。使人取",
    "X31n0614_004:0764c15": "則。故曰法師。由前授記。已定法王。然法王之位。未",
    "X31n0614_004:0764c16": "有不由法師而證入者。故授記之後。而即次之法",
    "X31n0614_004:0764c17": "師品。夫法王為道統之總持。法師為道統之流派。",
    "X31n0614_004:0764c18": "總持如海。流派如川。不有大海。則川流無歸。不有",
    "X31n0614_004:0764c19": "川流。則大海可竭。故法王法師之位定。而釋迦之",
    "X31n0614_004:0764c20": "道統繩繩不斷矣。然前授記。正謂現在弟子。不信",
    "X31n0614_004:0764c21": "自己作佛。故如來於方便品中。危言激勵之。是諸",
    "X31n0614_004:0764c22": "比丘比丘尼。自謂已得阿羅漢。住最後身。究竟涅",
    "X31n0614_004:0764c23": "槃。不復志求無上菩提。此非佛弟子。非阿羅漢。非",
    "X31n0614_004:0764c24": "辟支佛。謂之增上慢人。故舍利弗。一聞生信。則曰",
    "X31n0614_004:0765a01": "吾今乃知真是佛子。故佛與授記。四大弟子。聞譬",
    "X31n0614_004:0765a02": "喻而生信。則曰我等自謂究竟涅槃。不復志求無",
    "X31n0614_004:0765a03": "上菩提。猶如窮子。我今乃知真是聲聞。故如來授",
    "X31n0614_004:0765a04": "記五百弟子。聞化城之後。則曰我等自謂已得滅",
    "X31n0614_004:0765a05": "度。今乃知之。如無智人。故如來亦與授記。至於有",
    "X31n0614_004:0765a06": "學六千。未證無學。故無自謂究竟涅槃之語。但曰",
    "X31n0614_004:0765a07": "亦應有分。及憂色視佛而已。此諸弟子今日靈山",
    "X31n0614_004:0765a08": "得授記者。皆如來一激之力也。至於此品。正為如",
    "X31n0614_004:0765a09": "來滅度之後。現前無佛。如來正法。不絕如綫。要藉",
    "X31n0614_004:0765a10": "諸大菩薩。及大弟子。作六種法師。流通此經。一以",
    "X31n0614_004:0765a11": "續諸佛之慧命。一以成自己之法王。故以此品為",
    "X31n0614_004:0765a12": "發端。極讚法師功德。使人欣艶而樂為耳。至寶塔",
    "X31n0614_004:0765a13": "品。過去現在。十方諸佛。各各將此一卷全經。分明",
    "X31n0614_004:0765a14": "呈示大眾。然後以大音聲。普告四眾。誰能於此娑",
    "X31n0614_004:0765a15": "婆世界。廣宣此經。佛欲以此妙法華經付囑有在。",
    "X31n0614_004:0765a16": "然五濁世中。作法師者。魔事甚多。若無大願。不能持",
    "X31n0614_004:0765a17": "久。故又云此為難事。當發大願。故持品中。有二萬",
    "X31n0614_004:0765a18": "菩薩。發願此土持經。五百弟子。及八千有學。皆悉",
    "X31n0614_004:0765a19": "發願異國持經。八十萬億那由他菩薩。發願十方",
    "X31n0614_004:0765a20": "世界。往反持經。皆不愜如來本意。至乎地涌千世",
    "X31n0614_004:0765a21": "界微塵菩薩。發願於佛滅後。世尊分身所在之國。",
    "X31n0614_004:0765a22": "廣說此經。然後師資契合。付囑流通。此皆如來大",
    "X31n0614_004:0765a23": "音普告。一勸之力也。纔完結方便品中。佛滅度後。",
    "X31n0614_004:0765a24": "如是等經。受持讀誦解義者。是人難得等語。我故",
    "X31n0614_004:0765b01": "曰。此經定法王法師之位。為釋迦道統之傳而已。",
    "X31n0614_004:0765b02": "更無他事。",
    "X31n0614_004:0765b03": "爾時世尊。因藥王菩薩告八萬大士。藥王汝見是大",
    "X31n0614_004:0765b04": "眾中。無量諸天。龍王夜叉。乾闥婆。阿修羅。迦樓羅。緊",
    "X31n0614_004:0765b05": "那羅。摩睺羅伽。人與非人。及比丘比丘尼。優婆塞優",
    "X31n0614_004:0765b06": "婆夷。求聲聞者。求辟支佛者。求佛道者。如是等類。咸",
    "X31n0614_004:0765b07": "於佛前。聞妙法華經一偈一句。乃至一念隨喜者。我",
    "X31n0614_004:0765b08": "皆與授記。當得阿耨多羅三藐三菩提。佛告藥王。又",
    "X31n0614_004:0765b09": "如來滅度之後。若有人聞妙法華經。乃至一偈一句。",
    "X31n0614_004:0765b10": "一念隨喜者。我亦與授阿耨多羅三藐三菩提記。",
    "X31n0614_004:0765b11": "授廣記。乃因藥王而告八萬大士者。法師之行。在",
    "X31n0614_004:0765b12": "慈悲忍辱法空而已。而藥王具有此三。故因藥王",
    "X31n0614_004:0765b13": "而告大士。正欲大士作法師而效藥王也。藥王下。",
    "X31n0614_004:0765b14": "此廣記現在聽法眾也。無論同類異類。世間出世",
    "X31n0614_004:0765b15": "間。但在佛前。得聞一句一偈。乃至一念隨喜者。皆",
    "X31n0614_004:0765b16": "得授記。佛告下。授未來記也。即如來滅後。於法師",
    "X31n0614_004:0765b17": "邊。得聞一句一偈。一念隨喜者。皆得授記。何以故。",
    "X31n0614_004:0765b18": "已具成佛正因。應以是法。漸入佛道故。如人食少",
    "X31n0614_004:0765b19": "金剛。終竟不壞故。如問塗毒鼓。如觸藥匕首。如飲",
    "X31n0614_004:0765b20": "酖毒酒。觸之皆死故。如得返魂香。如得不死藥。如",
    "X31n0614_004:0765b21": "得九轉丹。觸之皆活故。故知此物亦能殺人。亦能",
    "X31n0614_004:0765b22": "活人。授現前記。如與醒人繫珠。授滅後記。如與醉",
    "X31n0614_004:0765b23": "人繫珠。此正與十六沙彌說經授記時。一板脫出。",
    "X31n0614_004:0765b24": "故知今日現在弟子之得珠。皆由過去沙彌繫珠",
    "X31n0614_004:0765c01": "也。今日之繫珠。又為未來弟子得珠之地也。",
    "X31n0614_004:0765c02": "若復有人。受持讀誦。解說書寫妙法華經。乃至一偈。",
    "X31n0614_004:0765c03": "於此經卷。敬視如佛。種種供養。華香纓絡。末香塗香",
    "X31n0614_004:0765c04": "燒香。繒蓋幢幡。衣服技樂。乃至合掌恭敬。藥王當知。",
    "X31n0614_004:0765c05": "是諸人等。已曾供養十萬億佛。於諸佛所。成就大願。",
    "X31n0614_004:0765c06": "愍眾生故。生此人間。藥王。若有人問。何等眾生。於未",
    "X31n0614_004:0765c07": "來世。當得作佛。應示是諸人等。於未來世。必得作佛。",
    "X31n0614_004:0765c08": "何以故。若善男子。善女人。於法華經。乃至一句。受持",
    "X31n0614_004:0765c09": "讀誦解說書寫。種種供養經卷。華香纓絡。末香塗香",
    "X31n0614_004:0765c10": "燒香。繒蓋幢旛。衣服技樂。合掌恭敬。是人一切世間。",
    "X31n0614_004:0765c11": "所應瞻奉。應以如來供養而供養之。當知此人。是大",
    "X31n0614_004:0765c12": "菩薩。成就阿耨多羅三藐三菩提。哀愍眾生。願生此",
    "X31n0614_004:0765c13": "間。廣演分別妙法華經。何況盡能授持。種種供養者。",
    "X31n0614_004:0765c14": "藥王當知。是人自捨清淨業報。於我滅度後。愍眾生",
    "X31n0614_004:0765c15": "故。生於惡世。廣演此經。若是善男子善女人。我滅度",
    "X31n0614_004:0765c16": "後。能竊為一人。說法華經。乃至一句。當知是人。則如",
    "X31n0614_004:0765c17": "來使。如來所遣。行如來事。何況於大眾中。廣為人說。",
    "X31n0614_004:0765c18": "此又出從法師邊聞經。而作五種法師者。皆得授",
    "X31n0614_004:0765c19": "記也。受持者。默默提撕。守而不失。如般若多羅之類。",
    "X31n0614_004:0765c20": "讀誦者。頻頻諷習。六時不廢。若言法華之類。解說者。",
    "X31n0614_004:0765c21": "解通所說之義。使受持者知有歸趣。書寫者。流傳",
    "X31n0614_004:0765c22": "梵筴之文。使讀誦者知有向慕。供養者。即不能受",
    "X31n0614_004:0765c23": "持讀誦解說書寫。但能志心精誠供養者。亦終得",
    "X31n0614_004:0765c24": "此大寶也。於此下。出供養之心。華香下。出所供之",
    "X31n0614_004:0766a01": "物。西域貴人。用名香為末。令青衣摩身。名塗身香。",
    "X31n0614_004:0766a02": "纓絡衣服。身莊嚴也。繒蓋幢幡。身外莊嚴也。技樂",
    "X31n0614_004:0766a03": "者。舞技音樂也。合掌恭敬者。上以物供養。此以心供",
    "X31n0614_004:0766a04": "養也。藥王下。出其大願也。言末世若有此五等人。",
    "X31n0614_004:0766a05": "皆是受佛告勅。乘大願力。愍眾生故。應化人間。助",
    "X31n0614_004:0766a06": "宣佛化者。非徒然也。藥王下。言此五種法師。皆是",
    "X31n0614_004:0766a07": "行菩薩道。於未來世。必得大果也。何以下徵釋。所",
    "X31n0614_004:0766a08": "以得果者。以此法最殊勝故。先以一句顯全經之",
    "X31n0614_004:0766a09": "勝。言五種法師。即使受持。乃至供養此經一句。是",
    "X31n0614_004:0766a10": "人即為成就菩提。一切世間皆當視之如佛。以知",
    "X31n0614_004:0766a11": "平等佛性故。名為菩薩。已能具足萬行故。此等就",
    "X31n0614_004:0766a12": "是乘大願力。現生人中。廣演分別此經典者。且受",
    "X31n0614_004:0766a13": "持乃至供養此經一句者。已當敬之如佛。視之若",
    "X31n0614_004:0766a14": "菩薩。何況受持乃至供養此經一偈。及全經者耶。",
    "X31n0614_004:0766a15": "藥王下。又顯受持乃至供養全經功德。當知此輩。",
    "X31n0614_004:0766a16": "皆是逆流菩薩。愍眾生故。捨清淨報土。而生濁世",
    "X31n0614_004:0766a17": "廣演此經者。若是下。又以演說一句。顯全經之勝。",
    "X31n0614_004:0766a18": "言不但廣演此經者。是菩薩現身。我滅度後。但將",
    "X31n0614_004:0766a19": "此經一句。私自為一人演說。是人亦曾親受法王",
    "X31n0614_004:0766a20": "告勅。亦是代法王行事矣。何況登師子座。為大眾",
    "X31n0614_004:0766a21": "廣說。又非竊為一人之比者乎。",
    "X31n0614_004:0766a22": "藥王。若有惡人。以不善心。於一劫中。現於佛前。常毀",
    "X31n0614_004:0766a23": "罵佛。其罪尚輕。若人以一惡言。毀訾在家出家讀誦",
    "X31n0614_004:0766a24": "法華經者。其罪甚重。藥王。其有讀誦法華經者。當知",
    "X31n0614_004:0766b01": "是人。以佛莊嚴而自莊嚴。則為如來肩所荷擔。其所",
    "X31n0614_004:0766b02": "至方。應隨向禮。一心合掌。恭敬供養。尊重讚歎。華香",
    "X31n0614_004:0766b03": "纓絡。末香塗香燒香。繒蓋幢幡。衣服殽饌。作諸技樂。",
    "X31n0614_004:0766b04": "人中上供而供養之。應持天寶而以散之。天上寶聚",
    "X31n0614_004:0766b05": "應以奉獻。所以者何。是人歡喜說法。須臾聞之。即得",
    "X31n0614_004:0766b06": "究竟阿耨多羅三藐三菩提故。",
    "X31n0614_004:0766b07": "上顯五種法師功德。下顯謗毀法師之報。一劫毀",
    "X31n0614_004:0766b08": "佛。其罪尚輕。一言毀謗五種法師。其罪更重者何",
    "X31n0614_004:0766b09": "故。以佛具大慈悲。縱加罵詈。如子罵父。亦得成緣",
    "X31n0614_004:0766b10": "故輕。若詆毀法師。即使斷佛種性。以五種法師。皆",
    "X31n0614_004:0766b11": "是續佛慧命故重。此已在二卷末詳明。藥王下。明",
    "X31n0614_004:0766b12": "五種法師應當供養。以佛莊嚴而自莊嚴者。所謂",
    "X31n0614_004:0766b13": "三身四智體中圓也。如來肩所荷擔者。由彼荷擔",
    "X31n0614_004:0766b14": "如來大法。故如來亦擔荷之也。此五等人。無論近",
    "X31n0614_004:0766b15": "遠。凡是足跡所向之地。當以人中上供而供養之。",
    "X31n0614_004:0766b16": "當持天寶散之。又當以寶聚獻之。言寶聚者。寶不",
    "X31n0614_004:0766b17": "止一種。故曰聚也。所以下。釋所以當敬者何故。若",
    "X31n0614_004:0766b18": "我能以至心供養是人。或享其誠。心生懽喜。說此",
    "X31n0614_004:0766b19": "經典。冀得耳根暫時聞法。若一句染神。即得法王",
    "X31n0614_004:0766b20": "無上大寶。豈世寶可能並哉。故常捨其所寶。而易",
    "X31n0614_004:0766b21": "其所以寶也。故達磨云。此是世寶。未足為上。於諸",
    "X31n0614_004:0766b22": "寶中。法寶為上。吁法師如此。安得自輕以負如來",
    "X31n0614_004:0766b23": "金口讚嘆哉。",
    "X31n0614_004:0766b24": "爾時世尊。欲重宣此義。而說偈言。",
    "X31n0614_004:0766c01": "若欲住佛道。成就自然智。常當勤供養。受持法華者。",
    "X31n0614_004:0766c02": "其有欲疾得。一切種智慧。當受持是經。并供養持者。",
    "X31n0614_004:0766c03": "若有能受持。妙法華經者。當知佛所使。愍念諸眾生。",
    "X31n0614_004:0766c04": "諸有能受持。妙法華經者。捨於清淨土。愍眾故生此。",
    "X31n0614_004:0766c05": "當知如是人。自在所欲生。能於此惡世。廣說無上法。",
    "X31n0614_004:0766c06": "應以天華香。及天寶衣服。天上妙寶聚。供養說法者。",
    "X31n0614_004:0766c07": "吾滅後惡世。能持是經者。當合掌禮敬。如供養世尊。",
    "X31n0614_004:0766c08": "上饌眾甘美。及種種衣服。供養是佛子。冀得須臾聞。",
    "X31n0614_004:0766c09": "若能於後世。受持是經者。我遣在人中。行於如來事。",
    "X31n0614_004:0766c10": "若於一劫中。常懷不善心。作色而罵佛。獲無量重罪。",
    "X31n0614_004:0766c11": "其有讀誦持。是法華經者。須臾加惡言。其罪復過彼。",
    "X31n0614_004:0766c12": "有人求佛道。而於一劫中。合掌在我前。以無數偈讚。",
    "X31n0614_004:0766c13": "由是讚佛故。得無量功德。歎美持經者。其福復過彼。",
    "X31n0614_004:0766c14": "於八十億劫。以最妙色聲。及與香味觸。供養持經者。",
    "X31n0614_004:0766c15": "如是供養已。若得須臾聞。則應自欣慶。我今獲大利。",
    "X31n0614_004:0766c16": "藥王今告汝。我所說諸經。而於此經中。法華最第一。",
    "X31n0614_004:0766c17": "初八句。頌應供法師。若欲住佛道。成就無修無證",
    "X31n0614_004:0766c18": "無欠無餘之平等慧。先當親近供養五種法師也。",
    "X31n0614_004:0766c19": "疾得佛慧者。如善財童子。廣額屠兒。娑竭龍女。皆",
    "X31n0614_004:0766c20": "是一生圓曠劫果。故曰疾得也。若有下。讚法師德",
    "X31n0614_004:0766c21": "也。當知佛所使。即上文如來所遣也。捨於清淨土。",
    "X31n0614_004:0766c22": "即自捨清淨業報也。自在所欲生者。言非淫欲生。",
    "X31n0614_004:0766c23": "乘大悲願力生也。應以下。即應持天寶而以散之",
    "X31n0614_004:0766c24": "等是也。如供養世尊者。應以如來供養而供養之",
    "X31n0614_004:0767a01": "也。上饌眾甘美。即人中供也。若於下八句。言謗法",
    "X31n0614_004:0767a02": "師罪。甚於謗佛也。有人下八句。言讚法師福。勝於",
    "X31n0614_004:0767a03": "讚佛也。於八下。言供養甚多。得法甚少。亦應欣慶",
    "X31n0614_004:0767a04": "得益。勿謂尋常也。藥王下四句。結前起後。",
    "X31n0614_004:0767a05": "爾時佛復告藥王菩薩摩訶薩。我所說經典。無量千",
    "X31n0614_004:0767a06": "萬億。已說今說當說。而於其中。此法華經。最為難信",
    "X31n0614_004:0767a07": "難解。藥王。此經是諸佛祕要之藏。不可分布。妄授與",
    "X31n0614_004:0767a08": "人。諸佛世尊之所守護。從昔已來。未曾顯說。而此經",
    "X31n0614_004:0767a09": "者。如來現在。猶多怨嫉。況滅度後。藥王當知。如來滅",
    "X31n0614_004:0767a10": "後。其能書持讀誦供養。為它人說者。如來則為以衣",
    "X31n0614_004:0767a11": "覆之。又為它方現在諸佛之所護念。是人有大信力。",
    "X31n0614_004:0767a12": "及志願力。諸善根力。當知是人。與如來共宿。則為如",
    "X31n0614_004:0767a13": "來手摩其頭。藥王。在在處處。若說若讀。若誦若書。若",
    "X31n0614_004:0767a14": "經卷所住處。皆應起七寶塔。極令高廣嚴飾。不須復",
    "X31n0614_004:0767a15": "安舍利。所以者何。此中已有如來全身。此塔應以一",
    "X31n0614_004:0767a16": "切華香瓔珞。繒蓋幢幡。技樂歌頌。供養恭敬尊重讚",
    "X31n0614_004:0767a17": "歎。若有人得見此塔。禮拜供養。當知是等。皆近阿耨",
    "X31n0614_004:0767a18": "多羅三藐三菩提。",
    "X31n0614_004:0767a19": "此顯經之殊勝也。已說者。謂十六沙彌時。今說者。",
    "X31n0614_004:0767a20": "靈山法會時。當說者。餘國作佛時。最為難信難解",
    "X31n0614_004:0767a21": "者。擔子重大。不肯承當故。藥王下。付囑流通。藥王",
    "X31n0614_004:0767a22": "為法師之首。故付囑之。亦與付囑鶖子同意。秘要",
    "X31n0614_004:0767a23": "之藏者。言有許多緊要受用之物。人所不知者。都",
    "X31n0614_004:0767a24": "在此中藏也。不可分布妄授與人者。令擇機授與",
    "X31n0614_004:0767b01": "也。得其人。則為時中之大聖。失其人。為無忌憚之",
    "X31n0614_004:0767b02": "狂夫。故須擇授也。諸佛守護未嘗顯說者。此經是",
    "X31n0614_004:0767b03": "實相印。如來常佩未嘗離身。亦不與人顯說在某",
    "X31n0614_004:0767b04": "處。只是曲暢旁通。令人知有此物而已。正如朝廷",
    "X31n0614_004:0767b05": "傳國之璽。又如國家之利器。不妄示人也。而此下。",
    "X31n0614_004:0767b06": "正出不顯說之故。如來現在說此經典。尚有怨憎",
    "X31n0614_004:0767b07": "嫉妬之人。如退席者流。況如來滅度之後。而有不",
    "X31n0614_004:0767b08": "怨嫉者哉。藥王下。讚五種法師。衣之所覆者。在如",
    "X31n0614_004:0767b09": "來覆庇之下。佛所護念者。在如來心想之間。如來",
    "X31n0614_004:0767b10": "共宿者。不離衾枕也。手摩其頭者。不離左右也。較",
    "X31n0614_004:0767b11": "前所使。更親密矣。藥王下。應當尊敬也。重其法。兼",
    "X31n0614_004:0767b12": "重其人。故應起塔供養。不須復安舍利。以有此經。",
    "X31n0614_004:0767b13": "即有如來全身。又勝於舍利故。此塔下。敬其人。兼",
    "X31n0614_004:0767b14": "敬其塔也。若有下。供養塔者。亦復近菩提者。謂造",
    "X31n0614_004:0767b15": "塔本為供養法師。今供塔者。皆近菩提。況五種法",
    "X31n0614_004:0767b16": "師乎。前云求經。當如求舍利。此云有經處。又勝於",
    "X31n0614_004:0767b17": "舍利。皆欲令人生希有心。生尊重想。何以故。不因",
    "X31n0614_004:0767b18": "漁父不見波濤故。",
    "X31n0614_004:0767b19": "藥王。多有人在家出家行菩薩道。若不能得見聞讀",
    "X31n0614_004:0767b20": "誦書持供養是法華經者。當知是人。未善行菩薩道。",
    "X31n0614_004:0767b21": "若有得聞是經典者。乃能善行菩薩之道。其有眾生。",
    "X31n0614_004:0767b22": "求佛道者。若見若聞是法華經。聞巴信解受持者。當",
    "X31n0614_004:0767b23": "知是人。得近阿耨多羅三藐三菩提。藥王。譬如有人",
    "X31n0614_004:0767b24": "渴乏須水。於彼高原。穿鑿求之。猶見乾土。知水尚遠。",
    "X31n0614_004:0767c01": "施功不已。轉見濕土。遂漸至泥。其心決定。知水必近。",
    "X31n0614_004:0767c02": "菩薩亦復如是。若未聞未解未能修習是法華經。當",
    "X31n0614_004:0767c03": "知是人。去阿耨多羅三藐三菩提尚遠。若得聞解。思",
    "X31n0614_004:0767c04": "惟脩習。必知得近阿耨多羅三藐三菩提。所以者何。",
    "X31n0614_004:0767c05": "一切菩薩阿耨多羅三藐三菩提。皆屬此經。此經開",
    "X31n0614_004:0767c06": "方便門。示真實相。是法華經藏。深固幽遠。無人能到。",
    "X31n0614_004:0767c07": "今佛教化。成就菩薩。而為開示。藥王。若有菩薩聞是",
    "X31n0614_004:0767c08": "法華經。驚疑怖畏。當知是為新發意菩薩。若聲聞人",
    "X31n0614_004:0767c09": "聞是經。驚疑怖畏。當知是為增上慢者。",
    "X31n0614_004:0767c10": "此喻本也。行菩薩道。而不聞此經。不名菩薩。以此",
    "X31n0614_004:0767c11": "經是教菩薩法故。求佛道而不聞此經。是向外馳",
    "X31n0614_004:0767c12": "求。不名求佛。以此經是佛所護念故。故求佛道者。必",
    "X31n0614_004:0767c13": "須聞此經。由此而入。何以故。眾生與佛雖相去甚",
    "X31n0614_004:0767c14": "遠。然一聞此法。當知是人。得近菩提。以心佛眾生",
    "X31n0614_004:0767c15": "無差別故。譬如大海。潛流四天下。有穿鑿者無不",
    "X31n0614_004:0767c16": "得水。若索水於高原。雖用力穿鑿。猶見乾土。知水",
    "X31n0614_004:0767c17": "尚遠。若半途而廢。終不得水。若由此施功不已。轉",
    "X31n0614_004:0767c18": "見濕土爛泥。知水必近。此法華經。是發明眾生平",
    "X31n0614_004:0767c19": "常日用一件大事。但人視以為平常。不肯向日用",
    "X31n0614_004:0767c20": "處尋求思察。却向巍巍逈逈高遠難行處求。雖多",
    "X31n0614_004:0767c21": "費功力。止在半途。正如高原索水。而見乾土時也。",
    "X31n0614_004:0767c22": "若由此而施功不已。轉向平常日用中聞。日用中",
    "X31n0614_004:0767c23": "思。日用中修。當知是人。必近菩提。如索水得見濕",
    "X31n0614_004:0767c24": "土爛泥時也。此與忠恕違道不遠。剛毅木訥近仁",
    "X31n0614_004:0768a01": "之意同。所以下徵釋。所以必欲聞此經者。以一切",
    "X31n0614_004:0768a02": "阿耨菩提。盡屬平常日用一卷大經故。即如來開",
    "X31n0614_004:0768a03": "種種方便門亦由此。即如來示種種真實相亦由",
    "X31n0614_004:0768a04": "此。以離此經。外無方便可得。亦無真實可得故。故",
    "X31n0614_004:0768a05": "知此經。是如來秘密藏也。深固幽遠無人能到者。",
    "X31n0614_004:0768a06": "無性不能測其底。故曰深。聲聞不能入其門。故曰",
    "X31n0614_004:0768a07": "固。辟支不能覩其輝。故曰幽。等覺不能窮其際。故",
    "X31n0614_004:0768a08": "曰遠。總知非思量分別之所能解。故曰無人能到。",
    "X31n0614_004:0768a09": "如來唯以此經成就信力堅固之人。而為開示。故",
    "X31n0614_004:0768a10": "曰教菩薩法。若有下。激其堅信也。若有菩薩聲聞",
    "X31n0614_004:0768a11": "聞此經。而驚疑怖畏者。皆是高原索水見乾土人。",
    "X31n0614_004:0768a12": "未是見濕土爛泥之人也。若見濕土爛泥者。知水",
    "X31n0614_004:0768a13": "必近。決不驚疑生怖畏矣。",
    "X31n0614_004:0768a14": "藥王。若有善男子善女人。如來滅後。欲為四眾說是",
    "X31n0614_004:0768a15": "法華經者。云何應說。是善男子善女人。入如來室。著",
    "X31n0614_004:0768a16": "如來衣。坐如來座。爾乃應為四眾。廣說斯經。如來室",
    "X31n0614_004:0768a17": "者。一切眾生中大慈悲心是。如來衣者。柔和忍辱心",
    "X31n0614_004:0768a18": "是。如來座者。一切法空是。安住是中。然後以不懈怠",
    "X31n0614_004:0768a19": "心。為諸菩薩及四眾。廣說是法華經。藥王。我於餘國。",
    "X31n0614_004:0768a20": "遣化人為其集聽法眾。亦遣化比丘比丘尼。優婆塞",
    "X31n0614_004:0768a21": "優婆夷。聽其說法。是諸化人。聞法信受。隨順不逆。若",
    "X31n0614_004:0768a22": "說法者。在空閒處。我時廣遣天龍鬼神乾闥婆阿修",
    "X31n0614_004:0768a23": "羅等。聽其說法。我雖在異國。時時令說法者。得見我",
    "X31n0614_004:0768a24": "身。若於此經。忘失句逗。我還為說。令得具足。",
    "X31n0614_004:0768b01": "此授法師說法之方也。告藥王者。所以告大眾。謂",
    "X31n0614_004:0768b02": "之旁通。由小乘以空寂為舍。不肯度生。無慈悲心",
    "X31n0614_004:0768b03": "故。教其入如來室。室者常寢處故。小乘著離垢衣。",
    "X31n0614_004:0768b04": "超出三界。不能忍苦故。教其著忍辱衣。衣者常被",
    "X31n0614_004:0768b05": "服故。小乘坐人空座。不達法空故。教其坐法空座。",
    "X31n0614_004:0768b06": "座者常休息故。此三皆藥王所證。故告大眾持經",
    "X31n0614_004:0768b07": "之法。當效藥王也。雖安住三法。又當以精進策勤。",
    "X31n0614_004:0768b08": "努力前驅。為眾廣說。方盡末世度生軌範。藥王下",
    "X31n0614_004:0768b09": "諸佛護持也。果能如是說經。即我不在娑婆。而在",
    "X31n0614_004:0768b10": "餘國作佛。亦遣化菩薩集聽法眾。又遣化四眾齊",
    "X31n0614_004:0768b11": "來聽法。若說法不在闤闠。或在山間林下。空閑寂",
    "X31n0614_004:0768b12": "寞之濵。無人聽法。我廣遣天龍八部。作聽法眾。我",
    "X31n0614_004:0768b13": "又現身。示說法人。令得利益也。",
    "X31n0614_004:0768b14": "爾時世尊。欲重宣此義而說偈言。",
    "X31n0614_004:0768b15": "欲捨諸懈怠。應當聽此經。是經難得聞。信受者亦難。",
    "X31n0614_004:0768b16": "如人渴須水。穿鑿於高原。猶見乾燥土。知去水尚遠。",
    "X31n0614_004:0768b17": "漸見濕土泥。決定知近水。藥王汝當知。如是諸人等。",
    "X31n0614_004:0768b18": "不聞法華經。去佛智甚遠。若聞是深經。決了聲聞法。",
    "X31n0614_004:0768b19": "是諸經之王。聞已諦思惟。當知此人等。近於佛智慧。",
    "X31n0614_004:0768b20": "若人說此經。應入如來室。著於如來衣。而坐如來座。",
    "X31n0614_004:0768b21": "處眾無所畏。廣為分別說。大慈悲為室。柔和忍辱衣。",
    "X31n0614_004:0768b22": "諸法空為座。處此為說法。若說此經時。有人惡口罵。",
    "X31n0614_004:0768b23": "加刀杖瓦石。念佛故應忍。我千萬億土。現淨堅固身。",
    "X31n0614_004:0768b24": "於無量億劫。為眾生說法。若我滅度後。能說此經者。",
    "X31n0614_004:0768c01": "我遣化四眾。比丘比丘尼。及清淨士女。供養於法師。",
    "X31n0614_004:0768c02": "引導諸眾生。集之令聽法。若人欲加惡。刀杖及瓦石。",
    "X31n0614_004:0768c03": "則遣變化人。為之作衛護。若說法之人。獨在空閒處。",
    "X31n0614_004:0768c04": "寂寞無人聲。讀誦此經典。我爾時為現。清淨光明身。",
    "X31n0614_004:0768c05": "若妄失章句。為說令通利。若人具是德。或為四眾說。",
    "X31n0614_004:0768c06": "空處讀誦經。皆得見我身。若人在空閑。我遣天龍王。",
    "X31n0614_004:0768c07": "夜叉鬼神等。為作聽法眾。是人樂說法。分別無罣(卦)礙(愛)。",
    "X31n0614_004:0768c08": "諸佛護念故。能令大眾喜。若親近法師。速得菩薩道。",
    "X31n0614_004:0768c09": "隨順是師學。得見恒沙佛。",
    "X31n0614_004:0768c10": "欲捨下四句。喻本也。如人下舉喻。藥王下法合。若",
    "X31n0614_004:0768c11": "人下。說經之方。念佛故應忍。有三義。一當念如來",
    "X31n0614_004:0768c12": "現身千萬億土畢竟為何人說法。無量億劫畢竟",
    "X31n0614_004:0768c13": "說何事。不過為一大事因緣出世。不過欲以此法",
    "X31n0614_004:0768c14": "度眾生。如來既為眾生忍於斯事。我等寧不倣效",
    "X31n0614_004:0768c15": "之乎。二或念他是佛。我當忍辱。如云我不敢輕於",
    "X31n0614_004:0768c16": "汝等。汝等皆當作佛是也。三惑念己是佛。故當忍",
    "X31n0614_004:0768c17": "辱柔和。哀愍一切。不可惱人也。若我下。遣化人聽。",
    "X31n0614_004:0768c18": "法。若人下。遣化人護法。若說下。現身使獲益。若人",
    "X31n0614_004:0768c19": "下。遣八部聽法。若親下四句。結法師之益。親近者",
    "X31n0614_004:0768c20": "不離左右。如影隨形也。親近而不受。教無益也。既",
    "X31n0614_004:0768c21": "親近而肯受教。是人速得菩薩道。亦得見恒沙佛。",
    "X31n0614_004:0768c22": "以諸佛菩薩之道。不離此一法故。",
    "X31n0614_004:0768c23": "寶塔品第十一",
    "X31n0614_004:0768c24": "頌云。",
    "X31n0614_004:0769a01": "　巍峨一座塔　　從地湧虗空　　塔主名多寶",
    "X31n0614_004:0769a02": "　全身住此中　　風烟八面出　　星月六窻通",
    "X31n0614_004:0769a03": "　斫額遙相望　　高高近日宮",
    "X31n0614_004:0769a04": "梵語塔婆。此翻靈廟。謂此塔婆。從地涌出。人人皆",
    "X31n0614_004:0769a05": "得親見。故名見寶塔品。自上開方便譬喻因緣三",
    "X31n0614_004:0769a06": "門。令三根人皆得領悟。各得授記。為法王子。紹龍",
    "X31n0614_004:0769a07": "聖位。以完開悟二字。亦完其智慧門難解難入一",
    "X31n0614_004:0769a08": "科。既悟之後。欲其發願持經。行法師事。故先說法",
    "X31n0614_004:0769a09": "師品。廣讚法師功德。又恐不肯受持。故假多寶親",
    "X31n0614_004:0769a10": "呈塔樣。十方諸佛。各將一卷大經作證。覿面呈示。",
    "X31n0614_004:0769a11": "令彼親見一回。方肯發願受持。然後得入。以了示",
    "X31n0614_004:0769a12": "入二字。亦完諸佛智慧甚深無量一科。故此一品。",
    "X31n0614_004:0769a13": "前半示佛知佛見。而後半。令其發願受持。所謂一",
    "X31n0614_004:0769a14": "滴水墨兩處成龍也。昔南陽忠國師。將示化。辭代",
    "X31n0614_004:0769a15": "宗。宗曰。師滅度後。弟子將何所施。師曰。告檀越。造",
    "X31n0614_004:0769a16": "取一所無縫塔。帝曰。就師請塔樣。師良久曰。會麼。",
    "X31n0614_004:0769a17": "宗曰。不會。師曰。貧道去後。弟子應真。却知此事。宗",
    "X31n0614_004:0769a18": "後問應真。真良久曰。聖上會麼。弟曰不會。真述偈",
    "X31n0614_004:0769a19": "曰。湘之南。潭之北。中有黃金充一國。無影樹下合同",
    "X31n0614_004:0769a20": "船。琉璃殿上無知識。南陽父子。各呈塔樣。却是代宗",
    "X31n0614_004:0769a21": "難解難入。又一僧。為疎山造壽塔畢。白師。師曰。將",
    "X31n0614_004:0769a22": "多少錢與匠人。曰。一切在和尚。師曰。為將三文錢",
    "X31n0614_004:0769a23": "與匠人。為將兩文錢與匠人。為將一文錢與匠人。",
    "X31n0614_004:0769a24": "若道得。與我親造塔來。僧無語。僧後舉似羅山。山",
    "X31n0614_004:0769b01": "曰還有人道得麼。僧曰。未有。山曰。汝歸與疎山道。",
    "X31n0614_004:0769b02": "若將三文錢與匠人。和尚此生決定不得塔。若將",
    "X31n0614_004:0769b03": "兩文錢與匠人。和尚與匠人。共出一隻手。若將一",
    "X31n0614_004:0769b04": "文錢與匠人。帶累匠人鬚眉墮落。僧如教而說。師具",
    "X31n0614_004:0769b05": "威儀。望大嶺遙拜曰。將謂無人。大嶺有佛古放光。射",
    "X31n0614_004:0769b06": "到此間。此塔在國師會下。喚作無縫塔。疎山會下。",
    "X31n0614_004:0769b07": "喚作壽塔。靈山會上。喚作願塔。慈恩報恩。不在其例。",
    "X31n0614_004:0769b08": "爾時佛前有七寶塔。高五百由旬。縱廣二百五十由",
    "X31n0614_004:0769b09": "旬。從地涌出。住在空中。種種寶物而莊校之。五千欄",
    "X31n0614_004:0769b10": "楯。龕室千萬。無數幢旛以為嚴飾。垂寶瓔珞。寶鈴萬",
    "X31n0614_004:0769b11": "億。而懸其上。四面皆出多摩羅跋旃檀之香。充徧世",
    "X31n0614_004:0769b12": "界。其諸旛蓋。以金銀琉璃。硨磲碼碯。真珠玫瑰。七寶",
    "X31n0614_004:0769b13": "合成。高至四天王宮。三十三天。雨天曼陀羅華。供養",
    "X31n0614_004:0769b14": "寶塔。餘諸天龍夜。叉乾闥婆。阿修羅。迦樓羅。緊那羅。",
    "X31n0614_004:0769b15": "摩睺羅伽。人非人等。千萬億眾。以一切華香瓔珞。旛",
    "X31n0614_004:0769b16": "蓋技樂。供養寶塔。恭敬尊重讚歎。爾時寶塔中。出大",
    "X31n0614_004:0769b17": "音聲。歎言。善哉善哉。釋迦牟尼世尊。能以平等大慧。",
    "X31n0614_004:0769b18": "教菩薩法。佛所護念。妙法華經。為大眾說。如是如是。",
    "X31n0614_004:0769b19": "釋迦牟尼世尊。如所說者。皆是真實。爾時四眾。見大",
    "X31n0614_004:0769b20": "寶塔。住在空中。又聞塔中所出音聲。皆得法喜。怪未",
    "X31n0614_004:0769b21": "曾有。從座而起。恭敬合掌。却住一面。",
    "X31n0614_004:0769b22": "從地涌出者。地謂心地。以此塔非人間有。乃從自",
    "X31n0614_004:0769b23": "己胸中流出故。住在虗空者。本無處所。住無所住故。",
    "X31n0614_004:0769b24": "種種莊校者。萬德莊嚴也。五千欄楯者。顯總持之",
    "X31n0614_004:0769c01": "多。龕室無數者。見慈悲之廣。垂寶瓔珞者。萬行具",
    "X31n0614_004:0769c02": "足也。寶鈴懸上者。四辯宏宣也。四面出香者。渾身",
    "X31n0614_004:0769c03": "是法身香也。七寶合成旛蓋者。謂以種種法寶接",
    "X31n0614_004:0769c04": "引眾生也。高至四天者。高出萬物上也。天龍興供",
    "X31n0614_004:0769c05": "者。心有向慕也。爾時下。塔中出大音讚善哉者。從",
    "X31n0614_004:0769c06": "無聲三昧流出音聲也。如是如是者。言釋迦所說",
    "X31n0614_004:0769c07": "平等大慧。只這便是。菩薩游戲神通法。只這便是。",
    "X31n0614_004:0769c08": "佛所護念經。亦只這便是。意謂總不出此一座無",
    "X31n0614_004:0769c09": "縫塔也。如所說者皆是真實者。如釋迦所說者。即",
    "X31n0614_004:0769c10": "是此物。更非他物。皆是真實。更無虗妄。已上皆證",
    "X31n0614_004:0769c11": "明之語。釋迦牟尼將此卷經。左說右說。却不如多",
    "X31n0614_004:0769c12": "寶說得親切有味。爾時下。四眾得法。且喜且怪也。",
    "X31n0614_004:0769c13": "爾時有菩薩摩訶薩。名大樂說。知一切世間天人。阿",
    "X31n0614_004:0769c14": "修羅等。心之所疑。而白佛言。世尊。以何因緣。有此寶",
    "X31n0614_004:0769c15": "塔。從地涌出。又於其中。發是音聲。爾時佛告大樂說",
    "X31n0614_004:0769c16": "菩薩。此寶塔中。有如來全身。乃往過去東方無量千",
    "X31n0614_004:0769c17": "萬億阿僧祇世界。國名寶淨。彼中有佛。號曰多寶。其",
    "X31n0614_004:0769c18": "佛行菩薩道時。作大誓願。若我成佛滅度之後。於十",
    "X31n0614_004:0769c19": "方國土。有說法華經處。我之塔廟。為聽是經故。涌現",
    "X31n0614_004:0769c20": "其前。為作證明。讚言善哉。彼佛成道已。臨滅度時。於",
    "X31n0614_004:0769c21": "天人大眾中。告諸比丘。我滅度後。欲供養我全身者。",
    "X31n0614_004:0769c22": "應起一大塔。其佛以神通願力。十方世界。在在處處。",
    "X31n0614_004:0769c23": "若有說法華經者。彼之寶塔。皆涌出其前。全身在於",
    "X31n0614_004:0769c24": "塔中。讚言善哉善哉。大樂說。今多寶如來塔。聞說法",
    "X31n0614_004:0770a01": "華經故。從地涌出。讚言善哉善哉。是時大樂說菩薩。",
    "X31n0614_004:0770a02": "以如來神力故。白佛言。世尊。我等願欲見此佛身。佛",
    "X31n0614_004:0770a03": "告大樂說菩薩摩訶薩。是多寶佛。有深重願。若我寶",
    "X31n0614_004:0770a04": "塔。為聽法華經故。出於諸佛前時。其有欲以我身示",
    "X31n0614_004:0770a05": "四眾者。彼佛分身諸佛。在於十方世界說法。盡還集",
    "X31n0614_004:0770a06": "一處。然後我身乃出現耳。大樂說。我分身諸佛在於",
    "X31n0614_004:0770a07": "十方世界說法者。今應當集。大樂說白佛言。世尊。我",
    "X31n0614_004:0770a08": "等亦願欲見世尊分身諸佛。禮拜供養。",
    "X31n0614_004:0770a09": "此樂說呈疑也。樂說者。四辯之一。有其實故有其",
    "X31n0614_004:0770a10": "名。由彼不知寶塔出處。又不知音聲下落。故興二",
    "X31n0614_004:0770a11": "問。爾時下。答第一問。此寶塔中有如來全身者。言",
    "X31n0614_004:0770a12": "多寶佛之全身在裏許也若論此塔。不特一多寶",
    "X31n0614_004:0770a13": "全身在裏許。即一切諸佛全身皆在裏許。只是眾",
    "X31n0614_004:0770a14": "人不知。故煩多寶覿面親呈。與人作樣子耳。乃往",
    "X31n0614_004:0770a15": "下。說塔因緣。國名寶淨者。眾寶清淨故。佛號多寶",
    "X31n0614_004:0770a16": "者。法寶充足故。彼佛因中有大願力。若我成佛滅",
    "X31n0614_004:0770a17": "度之後。凡有說法華處。我塔涌現在前。故知多寶",
    "X31n0614_004:0770a18": "佛塔。非人間七寶所造。是從大願心中涌出也。為",
    "X31n0614_004:0770a19": "作證明者。言我所現者。與汝所說者。等無異也。讚",
    "X31n0614_004:0770a20": "言善哉者。謂神理契合。故從無言處出言讚歎也。",
    "X31n0614_004:0770a21": "釋迦有願說法。多寶有願證法。故我說此法。彼亦",
    "X31n0614_004:0770a22": "涌此塔也。既是證明為復寶塔。是法華經。為是出",
    "X31n0614_004:0770a23": "大音聲。是法華經。試參詳看。彼佛下。勸人造塔。以",
    "X31n0614_004:0770a24": "有願即有塔。有塔即有如來全身。故欲供養如來",
    "X31n0614_004:0770b01": "全身者。先當發願造此塔也。由如來因中造此願",
    "X31n0614_004:0770b02": "塔。故滅度後有說經處。即涌現其前也。大樂下。答",
    "X31n0614_004:0770b03": "第二問。言多寶聞說妙法。即涌塔證明讚歎者。所",
    "X31n0614_004:0770b04": "謂山鳴而谷應也。是時下。大樂欲見多寶佛身也。",
    "X31n0614_004:0770b05": "隔壁傳言。不故覿面故。佛告下。出其大願。分身盡",
    "X31n0614_004:0770b06": "集一處。然後我身乃出現者。謂欲見多寶全身。須",
    "X31n0614_004:0770b07": "分身諸佛。盡集一處。然後彼佛方現全身。以多寶",
    "X31n0614_004:0770b08": "佛全身在塔。必全身方見全身也。大樂下。既欲見全",
    "X31n0614_004:0770b09": "身。又欲見分身者。欲彰一多無礙。普徧圓融境界也。",
    "X31n0614_004:0770b10": "爾時佛放白毫一光。即見東方五百萬億那由它恒",
    "X31n0614_004:0770b11": "河沙等國土諸佛。彼諸國土。皆以玻瓈為地。寶樹寶",
    "X31n0614_004:0770b12": "衣。以為莊嚴。無數千萬億菩薩。充滿其中。徧張寶幔。",
    "X31n0614_004:0770b13": "寶網羅上。彼國諸佛。以大妙音。而說諸法。及見無量",
    "X31n0614_004:0770b14": "千萬億菩薩。徧滿諸國。為眾說法。南西北方。四維上",
    "X31n0614_004:0770b15": "下。白毫相光所照之處。亦復如是。爾時十方諸佛。各",
    "X31n0614_004:0770b16": "告眾菩薩言。善男子。我今應往娑婆世界。釋迦牟尼",
    "X31n0614_004:0770b17": "佛所。并供養多寶如來寶塔。時娑婆世界。即變清淨。",
    "X31n0614_004:0770b18": "琉璃為地。寶樹莊嚴。黃金為繩。以界八道。無諸聚落。",
    "X31n0614_004:0770b19": "村營城邑。大海江河。山川林藪(叟)。燒大寶香。曼陀羅華。",
    "X31n0614_004:0770b20": "徧布其地。以寶網幔。羅覆其上。懸諸寶鈴。唯留此會",
    "X31n0614_004:0770b21": "眾。移諸天人。置於它土。是時諸佛。各將一大菩薩。以",
    "X31n0614_004:0770b22": "為侍者。至娑婆世界。各到寶樹下。一一寶樹。高五百",
    "X31n0614_004:0770b23": "由旬。枝葉華果。次第莊嚴。諸寶樹下。皆有師子之座。",
    "X31n0614_004:0770b24": "高五由旬。亦以大寶而校飾之。爾時諸佛。各於此",
    "X31n0614_004:0770c01": "座。結加趺坐。如是展轉。徧滿三千大千世界。而於釋",
    "X31n0614_004:0770c02": "迦牟尼佛。一方所分之身。猶故未盡。時釋迦牟尼佛。",
    "X31n0614_004:0770c03": "欲容受所分身諸佛故。八方各更變二百萬億那由",
    "X31n0614_004:0770c04": "它國。皆令清淨。無有地獄餓鬼畜生及阿修羅。又移",
    "X31n0614_004:0770c05": "諸天人置於它土。所化之國。亦以琉璃為地。寶樹莊",
    "X31n0614_004:0770c06": "嚴。樹高五百由旬。枝葉華果。次第嚴飾。樹下皆有寶",
    "X31n0614_004:0770c07": "師子座。高五由旬。種種諸寶以為莊校。亦無大海江",
    "X31n0614_004:0770c08": "河。及目真隣陀山。摩訶目真隣陀山。鐵圍山。大鐵圍",
    "X31n0614_004:0770c09": "山。須彌山等諸山王。通為一佛國土。寶地平正。寶交",
    "X31n0614_004:0770c10": "露幔。徧覆其上。懸諸旛蓋。燒大寶香。諸天寶華。徧布",
    "X31n0614_004:0770c11": "其地。釋迦牟尼佛。為諸佛當來坐故。復於八方。各更",
    "X31n0614_004:0770c12": "變二百萬億那由它國。皆令清淨。無有地獄餓鬼畜",
    "X31n0614_004:0770c13": "生及阿修羅。又移諸天人置於它土。所化之國。亦以",
    "X31n0614_004:0770c14": "琉璃為地。寶樹莊嚴。樹高五百由旬。枝葉華果。次第",
    "X31n0614_004:0770c15": "莊嚴。樹下皆有寶師子座。高五由旬。亦以大寶而校",
    "X31n0614_004:0770c16": "飾之。亦無大海江河。及目真隣陀山。摩訶目真隣陀",
    "X31n0614_004:0770c17": "山。鐵圍山。大鐵圍山。須彌山等諸山王。通為一佛國",
    "X31n0614_004:0770c18": "土。寶地平正。寶交露幔。徧覆其上。懸諸旛蓋。燒大寶",
    "X31n0614_004:0770c19": "香。諸天寶華。徧布其地。",
    "X31n0614_004:0770c20": "此以光照分身也。一光照十方五百萬億那由它",
    "X31n0614_004:0770c21": "恒河沙等國土諸佛。與前一光。照見萬八千土。大",
    "X31n0614_004:0770c22": "相懸絕。爾時下。分身告赴。時娑下。釋迦變土。謂將",
    "X31n0614_004:0770c23": "娑婆穢濁。變為清淨。高下不平。變為琉璃寶地。荊",
    "X31n0614_004:0770c24": "棘叢林。變為寶樹。聚落村營。變為金繩界道。又有",
    "X31n0614_004:0771a01": "寶香薰天。妙華覆地。幔以寶網。綴以寶鈴。留淨眾",
    "X31n0614_004:0771a02": "於此地。置天人於他土。是時下。分身赴集。寶樹皆",
    "X31n0614_004:0771a03": "高五百由旬者。與多寶佛塔等也。一方所分之身",
    "X31n0614_004:0771a04": "猶故未盡者。言東方五百萬億那由它恒河沙等",
    "X31n0614_004:0771a05": "國土諸佛。此中三千大千世界。尚容不盡。以見釋",
    "X31n0614_004:0771a06": "迦分身之多也。時釋下。再變淨土。言八方更變者。",
    "X31n0614_004:0771a07": "此在娑婆界外八方也。目真隣陀山。石山也。通為",
    "X31n0614_004:0771a08": "一佛國土者。言將十六百萬億那由它國土通為",
    "X31n0614_004:0771a09": "一國也。釋迦下。三變淨土。如前問如來之土未嘗",
    "X31n0614_004:0771a10": "不淨。而必欲變。既變而必三者何。答。若以世法言。",
    "X31n0614_004:0771a11": "齊一變而至魯。魯一變而至道。若以出世法言。自",
    "X31n0614_004:0771a12": "火宅而入化城。由化城而至寶所。若以機言。機有",
    "X31n0614_004:0771a13": "三。故變亦三也。問。世尊具一切智。至於松直棘曲。",
    "X31n0614_004:0771a14": "鵠白烏玄。皆了元由。何不一變盡容分身。至於不",
    "X31n0614_004:0771a15": "能盡容而後再變者。豈如來智慧亦有所不知耶。",
    "X31n0614_004:0771a16": "答。如來一變一動。總是為機。若一變盡容。則不知",
    "X31n0614_004:0771a17": "其數量。故先變娑婆不能容盡。東方分身諸佛。則",
    "X31n0614_004:0771a18": "有數量可知。此正對數量不銷者現數量耳。若是",
    "X31n0614_004:0771a19": "過量人。一變已多。況再三乎。故多寶全身。不離當",
    "X31n0614_004:0771a20": "處。見佛慧之甚深。釋迦分身。遍十方界。見佛慧之",
    "X31n0614_004:0771a21": "無量。要知一為無量不為多。無量為一不為少。全",
    "X31n0614_004:0771a22": "身分身。本無差別。此界他方。原無有二。不離當處。",
    "X31n0614_004:0771a23": "周徧十方。周遍十方。不離當處。故佛華會中。將娑",
    "X31n0614_004:0771a24": "婆世界。置華藏界裏。法華會上。移華藏世界。置娑",
    "X31n0614_004:0771b01": "婆界中。故知佛華法華。始終一貫。所謂如是體相",
    "X31n0614_004:0771b02": "果報究竟平等佛慧如斯而已。所以世尊四十餘",
    "X31n0614_004:0771b03": "年。脫珍著弊。能為下劣。忍於斯事。直至靈山法會。",
    "X31n0614_004:0771b04": "始得一現。正如優曇鉢華。豈易見哉。",
    "X31n0614_004:0771b05": "爾時東方釋迦牟尼所分之身。百千萬億那由它恒",
    "X31n0614_004:0771b06": "河沙等國土中諸佛。各各說法。來集於此。如是次第",
    "X31n0614_004:0771b07": "十方諸佛。皆悉來集。坐於八方。爾時一一方。四百萬",
    "X31n0614_004:0771b08": "億那由它國土諸佛如來。徧滿其中。是時諸佛。各在",
    "X31n0614_004:0771b09": "寶樹下。坐師子座。皆遣侍者。問訊釋迦牟尼佛。各齎(機)",
    "X31n0614_004:0771b10": "寶華滿掬(居)。而告之言。善男子。汝往詣耆闍崛山釋迦",
    "X31n0614_004:0771b11": "牟尼佛所。如我辭曰。少病少惱。氣力安樂。及菩薩聲",
    "X31n0614_004:0771b12": "聞眾。悉安隱不。以此寶華。散佛供養。而作是言。彼某",
    "X31n0614_004:0771b13": "甲佛。與(玉)欲開此寶塔。諸佛遣使。亦復如是。爾時釋迦",
    "X31n0614_004:0771b14": "牟尼佛。見所分身佛。悉已來集。各各坐於師子之座。",
    "X31n0614_004:0771b15": "皆聞諸佛。與(玉)欲同開寶塔。即從座起。住虗空中。一切",
    "X31n0614_004:0771b16": "四眾。起立合掌。一心觀佛。於是釋迦牟尼佛。以右指",
    "X31n0614_004:0771b17": "開七寶塔戶。出大音聲。如却關鑰。開大城門。即時一",
    "X31n0614_004:0771b18": "切眾會。皆見多寶如來。於寶塔中。坐師子座。全身不",
    "X31n0614_004:0771b19": "散。如入禪定。又聞其言。善哉善哉。釋迦牟尼佛。快說",
    "X31n0614_004:0771b20": "是法華經。我為聽是經故。而來至此。爾時四眾等。見",
    "X31n0614_004:0771b21": "過去無量千萬億劫滅度佛。說如是言。歎未曾有。以",
    "X31n0614_004:0771b22": "天寶華聚。散多寶佛。及釋迦牟尼佛上。",
    "X31n0614_004:0771b23": "東方諸佛皆集娑婆。九方諸佛。各坐八方。儼然一",
    "X31n0614_004:0771b24": "幅華藏圖也。大經云。一切法門無盡海。同會一法道",
    "X31n0614_004:0771c01": "場中。正是此意。是時下。分身遣侍問訊。正見甚深",
    "X31n0614_004:0771c02": "佛慧。元不離尋常日用也。爾時下。分身與欲同開",
    "X31n0614_004:0771c03": "寶塔。問。分身諸佛欲開寶塔。然必待釋迦者何故。",
    "X31n0614_004:0771c04": "豈分身神力不如釋迦乎。答。釋迦是化身本佛。十",
    "X31n0614_004:0771c05": "方分身皆是釋迦化中之化。蓋多寶是全身本佛。",
    "X31n0614_004:0771c06": "釋迦是化身本佛。唯本佛方見本佛。必全身方見",
    "X31n0614_004:0771c07": "全身。故欲開塔。必待釋迦而後身全。非神力不如",
    "X31n0614_004:0771c08": "也。即從下。釋迦住虗空者。過去佛住虗空。在現佛",
    "X31n0614_004:0771c09": "亦住虗空。以見一切諸佛。究竟涅槃。終歸於空也。",
    "X31n0614_004:0771c10": "於是下。彈指開塔。佛華會上。普賢彈指。而彌勒樓",
    "X31n0614_004:0771c11": "閣門開。法華會上。釋迦按指。而多寶塔啟。即時眾",
    "X31n0614_004:0771c12": "會皆見多寶者。人人從無量劫來。皆有一座塔。一",
    "X31n0614_004:0771c13": "尊多寶佛在。只是現在佛不靈。不能按指。塔戶不",
    "X31n0614_004:0771c14": "開。多寶佛亦不現。今一切眾會。皆得見過去多寶",
    "X31n0614_004:0771c15": "佛者。現在釋迦一按指之力也。所謂昔未見者今",
    "X31n0614_004:0771c16": "已見也。又聞下。昔未聞者今已聞也。爾時四眾散",
    "X31n0614_004:0771c17": "華者。志求大果也耶。",
    "X31n0614_004:0771c18": "爾時多寶佛於寶塔中。分半坐於釋迦牟尼佛。而作",
    "X31n0614_004:0771c19": "是言。釋迦牟尼佛。可就此座。即時釋迦牟尼佛。入其",
    "X31n0614_004:0771c20": "塔中。坐其半座。結加趺坐。爾時大眾見二如來。在七",
    "X31n0614_004:0771c21": "寶塔中。師子座上。結加趺坐。各作是念。佛坐高遠。唯",
    "X31n0614_004:0771c22": "願如來。以神通力。令我等輩。俱處虗空。即時釋迦牟",
    "X31n0614_004:0771c23": "尼佛。以神通力。接諸大眾。皆在虗空。以大音聲。普告",
    "X31n0614_004:0771c24": "四眾。誰能於此娑婆國土。廣說妙法華經。今正是時。",
    "X31n0614_004:0772a01": "如來不久。當入涅槃。佛欲以此妙法華經。付囑有在。",
    "X31n0614_004:0772a02": "釋迦變土。集分身佛。多寶涌塔。現全身佛。要知一",
    "X31n0614_004:0772a03": "座寶塔。與三變淨土。元同十方分身。與一佛全身",
    "X31n0614_004:0772a04": "無異。總不離此一座塔子。故多寶平分半座與釋",
    "X31n0614_004:0772a05": "迦。釋迦即坐其半座。以明佛佛道同。古今不易也。",
    "X31n0614_004:0772a06": "爾時下。大眾作念。佛座高遠者。正顯未得第一義",
    "X31n0614_004:0772a07": "空者。不能親近多寶佛塔。故以神力接之也。以大",
    "X31n0614_004:0772a08": "下。覔流通之人也。佛欲以此妙法華經付囑有在",
    "X31n0614_004:0772a09": "者。以此二字。要看得重。莫是白紙黑字。喚作妙法",
    "X31n0614_004:0772a10": "華經。莫是黃絹赤軸。喚作妙法華經耶。正謂此一",
    "X31n0614_004:0772a11": "部大經。渾渾圇圇。巍巍逈逈。無縫無罅。絕言絕思。",
    "X31n0614_004:0772a12": "頓在諸人面前。只是無人覷著。不肯流通。故三世",
    "X31n0614_004:0772a13": "十方諸佛。興慈運悲。出現於世。不過欲將此卷大",
    "X31n0614_004:0772a14": "經付囑與人。展轉流通。無令斷火絕燄耳。言有在",
    "X31n0614_004:0772a15": "者。以此事有人發願擔當便有在。無人發願擔當",
    "X31n0614_004:0772a16": "便無在也。",
    "X31n0614_004:0772a17": "爾時世尊。欲重宣此義。而說偈言。",
    "X31n0614_004:0772a18": "聖主世尊。雖久滅度。在寶塔中。尚為法來。諸人云何。",
    "X31n0614_004:0772a19": "不勤為法。此佛滅度。無央數劫。處處聽法。以難遇故。",
    "X31n0614_004:0772a20": "彼佛本願。我滅度後。在在所往。常為聽法。又我分身。",
    "X31n0614_004:0772a21": "無量諸佛。如恒沙等。來欲聽法。又見滅度。多寶如來。",
    "X31n0614_004:0772a22": "各捨妙土。及弟子眾。天人龍神。諸供養事。令法久住。",
    "X31n0614_004:0772a23": "故來至此。為坐諸佛。以神通力。移無量眾。令國清淨。",
    "X31n0614_004:0772a24": "諸佛各各。詣寶樹下。如清淨池。蓮華莊嚴。其寶樹下。",
    "X31n0614_004:0772b01": "諸師子座。佛坐其上。光明嚴飾。如夜闇中。然大炬火。",
    "X31n0614_004:0772b02": "身出妙香。遍十方國。眾生蒙熏。喜不自勝。譬如大風。",
    "X31n0614_004:0772b03": "吹小樹杖。以是方便。令法久住。告諸大眾。我滅度後。",
    "X31n0614_004:0772b04": "誰能護持。讀說斯經。今於佛前。自說誓言。其多寶佛。",
    "X31n0614_004:0772b05": "雖久滅度。以大誓願。而師子吼。多寶如來。及與我身。",
    "X31n0614_004:0772b06": "所集化佛。當知此意。諸佛子等。誰能護法。當發大願。",
    "X31n0614_004:0772b07": "令得久住。其有能護。此經法者。則為供養。我及多寶。",
    "X31n0614_004:0772b08": "此多寶佛。處於寶塔。常遊十方。為是經故。亦復供養。",
    "X31n0614_004:0772b09": "諸來化佛。莊嚴光飾。諸世界者。若說此經。則為見我。",
    "X31n0614_004:0772b10": "多寶如來。及諸化佛。",
    "X31n0614_004:0772b11": "欲以此法付囑有在。故先頌出多寶來意。以激勵大",
    "X31n0614_004:0772b12": "眾也。尚為法來者。言古佛已證此法。已入滅度。本",
    "X31n0614_004:0772b13": "願不忘。尚來聽法。汝等諸人。尚未證得。不肯發願",
    "X31n0614_004:0772b14": "受持此經者。何也。無央劫數。處處聽法者。以此經",
    "X31n0614_004:0772b15": "希有難得故。無時無處不往聽也。雲門云。火燄為",
    "X31n0614_004:0772b16": "三世諸佛說法。三世諸佛立地聽。此即無舌人說",
    "X31n0614_004:0772b17": "法。無耳人聽法之意。又我下。出分身來意。令法久",
    "X31n0614_004:0772b18": "住故來至此者。言十方諸佛。聚會於此。不是無端。",
    "X31n0614_004:0772b19": "欲令末世佛種不斷。久住於世故。各將一卷大經。",
    "X31n0614_004:0772b20": "直示與人。使人心生欣樂。勤修此法。若不直示。未",
    "X31n0614_004:0772b21": "曾親見。心懷疑惑。不肯進修。是故分身悉來集會",
    "X31n0614_004:0772b22": "耳。為坐下。頌三變淨土。如清淨池蓮華莊嚴者。言",
    "X31n0614_004:0772b23": "佛詣寶樹下。恰如蓮華之在清淨池也。佛在樹下。",
    "X31n0614_004:0772b24": "光明嚴飾。又如暗中之然炬火也。眾生蒙香。歡喜",
    "X31n0614_004:0772c01": "絕倒。又如大風。吹小樹枝。無不披靡也。以是方便",
    "X31n0614_004:0772c02": "令法久住者。言作如此種種方便。正欲令人欣慕",
    "X31n0614_004:0772c03": "荷擔此法。令法久住不令斷絕也。告諸下。招告持",
    "X31n0614_004:0772c04": "經也。自說誓言者。勸人發願也。言古佛有願力喚",
    "X31n0614_004:0772c05": "作願塔。由此願塔。得成菩提。故雖滅度。願塔猶存。",
    "X31n0614_004:0772c06": "今於此會。出大音聲。作師子吼。汝等亦由宿昔願",
    "X31n0614_004:0772c07": "力。得聞此經。今得授記。是故汝等將來。若欲此經",
    "X31n0614_004:0772c08": "流通不斷。宜發大願成就此塔也。多寶如來。過去",
    "X31n0614_004:0772c09": "佛也。我。現在佛也。化佛。十方佛也。言三世十方諸",
    "X31n0614_004:0772c10": "佛皆集於此。更無他事。汝等當知。諸佛來意。不過",
    "X31n0614_004:0772c11": "皆為當人面前一卷大經。此經是諸佛護念。故名",
    "X31n0614_004:0772c12": "佛所護念。經汝等若欲護持佛所護念者。當發大",
    "X31n0614_004:0772c13": "願保特覆護。方得流通世間。常住在世。若無願力。",
    "X31n0614_004:0772c14": "便散失矣。其有下。讚持經功德。若有護持此經。即",
    "X31n0614_004:0772c15": "同供養一切諸佛。以我為此經而出現。多寶為此",
    "X31n0614_004:0772c16": "經而涌塔。化佛為此經而聚會。故凡有護持此經。",
    "X31n0614_004:0772c17": "及說此經者。即為親見靈山一會無異也。",
    "X31n0614_004:0772c18": "諸善男子。各諦思惟。此為難事。宜發大願。諸餘經典。",
    "X31n0614_004:0772c19": "數如恒沙。雖說此等。未足為難。若接須彌。擲置它方。",
    "X31n0614_004:0772c20": "無數佛土。亦未為難。若以足指。動大千界。遠擲它國。",
    "X31n0614_004:0772c21": "亦未為難。若立有頂。為眾演說。無量餘經。亦未為難。",
    "X31n0614_004:0772c22": "若佛滅後。於惡世中。能說此經。是則為難。假使有人。",
    "X31n0614_004:0772c23": "手把虗空。而以遊行。亦未為難。於我滅後。若自書持。",
    "X31n0614_004:0772c24": "若使人書。是則為難。若以大地。置足甲上。升於梵天。",
    "X31n0614_004:0773a01": "亦未為難。佛滅度後。於惡世中。暫讀此經。是則為難。",
    "X31n0614_004:0773a02": "假使劫燒。擔負乾草。入中不燒。亦未為難。我滅度後。",
    "X31n0614_004:0773a03": "若持此經。為一人說。是則為難。若持八萬。四千法藏。",
    "X31n0614_004:0773a04": "十二部經。為人演說。令諸聽者。得六神通。雖能如是。",
    "X31n0614_004:0773a05": "亦未為難。於我滅後。聽受此經。問其義趣。是則為難。",
    "X31n0614_004:0773a06": "若人說法。令千萬億。無量無數。恒沙眾生。得阿羅漢。",
    "X31n0614_004:0773a07": "具六神通。雖有是益。亦未為難。於我滅後。若能奉持。",
    "X31n0614_004:0773a08": "如斯經典。是則為難。我為佛道。於無量土。從始至今。",
    "X31n0614_004:0773a09": "廣說諸經。而於其中。此經第一。若有能持。則持佛身。",
    "X31n0614_004:0773a10": "諸善男子。於我滅後。誰能受持。讀誦此經。今於佛前。",
    "X31n0614_004:0773a11": "自說誓言。此經難持。若暫持者。我則歡喜。諸佛亦然。",
    "X31n0614_004:0773a12": "如是之人。諸佛所歎。是則勇猛。是則精進。是名持戒。",
    "X31n0614_004:0773a13": "行頭陀者。則為疾得。無上佛道。能於來世。讀持此經。",
    "X31n0614_004:0773a14": "是真佛子。住淳善地。佛滅度後。能解其義。是諸天人。",
    "X31n0614_004:0773a15": "世間之眼。於恐畏世。能須臾說。一切天人。皆應供養。",
    "X31n0614_004:0773a16": "此勸眾發願也。各諦思惟者。令其熟思而詳審也。",
    "X31n0614_004:0773a17": "言擔荷此事。甚大艱難。若非具大願力。不肯承當。",
    "X31n0614_004:0773a18": "故知願之所在。即經之所在。經之所在。即佛之所",
    "X31n0614_004:0773a19": "在。大經云。毗盧遮那佛。願力周沙界。一切佛土中。",
    "X31n0614_004:0773a20": "常轉無上輪。釋迦云。我本立誓願。欲令一切眾。如",
    "X31n0614_004:0773a21": "我等無異。今多寶佛。願塔現前。正為此經。汝等欲",
    "X31n0614_004:0773a22": "得此經。亦宜發大誓願也。諸餘下。廣顯末世持經",
    "X31n0614_004:0773a23": "之難。以慫慂其發願也。雖說餘經如恒河沙。固是",
    "X31n0614_004:0773a24": "難事。然皆稱機之談。人亦易信。不足為難。若以手",
    "X31n0614_004:0773b01": "掌接須彌而擲方外。又以足指動大千而擲他國。",
    "X31n0614_004:0773b02": "至乎立有頂而說餘經。雖皆難事。猶未為難。以世",
    "X31n0614_004:0773b03": "人皆能傾信故。唯是佛滅度後。若在濁惡世中。說",
    "X31n0614_004:0773b04": "此妙法華經。最為難事。人不信故。生怨嫉故。招罵",
    "X31n0614_004:0773b05": "詈故。加杖木故。若無大願。生退屈故。手把虗空者。",
    "X31n0614_004:0773b06": "虗空本不可把。而或可把。未足為難。唯佛滅後。能",
    "X31n0614_004:0773b07": "把筆書經者。又難於把空也。言暫讀者。暫時一讀",
    "X31n0614_004:0773b08": "不常讀也。為一人說者。以私意。竊為一人不為多",
    "X31n0614_004:0773b09": "人也。聽經問義者。既聽經而欲解義也。奉持者。言",
    "X31n0614_004:0773b10": "捧持而著之心胸間。不令忘失也。已上總言末世",
    "X31n0614_004:0773b11": "作五種法師之難。我為下。顯此經之尊勝。若有下。",
    "X31n0614_004:0773b12": "讚持經法師之獲益。則持佛身者。言能持此經。即",
    "X31n0614_004:0773b13": "是持諸佛全身。以諸佛全身。不離此經故。諸善下。",
    "X31n0614_004:0773b14": "招告持經。今於下。勸發大願。唯有大願。然後能持",
    "X31n0614_004:0773b15": "此經故。若暫持者。言不但入息不居陰界。出息不",
    "X31n0614_004:0773b16": "涉萬緣。常轉是經者。諸佛歡喜。即有一念回光暫",
    "X31n0614_004:0773b17": "持此經者。諸佛亦皆懽喜也。是則勇猛精進者。即",
    "X31n0614_004:0773b18": "為盡行諸佛無量道法故。是名持戒者。即為具足",
    "X31n0614_004:0773b19": "清白梵行故。行頭陀者。即為抖擻一切法塵故。疾",
    "X31n0614_004:0773b20": "得無上道者。即心自性成就慧身。不由他悟故。住",
    "X31n0614_004:0773b21": "淳善地者。止於至善故。為天人眼者。具正法眼故。",
    "X31n0614_004:0773b22": "天人供養者。即是天人導師故。",
    "X31n0614_004:0773b23": "提婆達多品第十二",
    "X31n0614_004:0773b24": "頌云。",
    "X31n0614_004:0773c01": "　傲象謀虞舜　　提婆害釋迦　　門庭稍有異",
    "X31n0614_004:0773c02": "　遭際略無差　　狂聖必同處　　親冤定一家",
    "X31n0614_004:0773c03": "　他山不借石　　安得玉無瑕　　奇特龍王女",
    "X31n0614_004:0773c04": "　神機何迅哉　　一肩擔佛去　　雙手獻珠回",
    "X31n0614_004:0773c05": "　勇決超屠額　　飛騰却善財　　自今看烈燄",
    "X31n0614_004:0773c06": "　冷地笑寒灰",
    "X31n0614_004:0773c07": "梵語提婆達多。此云天熱。生時人天心熱故。斛飯",
    "X31n0614_004:0773c08": "王之子也。往昔曾與釋迦為善知識。授法華經。此",
    "X31n0614_004:0773c09": "世又與釋迦作惡知識。所謂或順或違。無非增上。",
    "X31n0614_004:0773c10": "故於此品出其因而授記也。此品大意有二。一欲",
    "X31n0614_004:0773c11": "令四眾發願持經。故引己身作證。言我曾於無量",
    "X31n0614_004:0773c12": "劫中。勤求大法。故得成佛。最彼已受化者。精勤修",
    "X31n0614_004:0773c13": "習。不生疲怠。復恐淺根。以為佛道長遠。久受勤苦。",
    "X31n0614_004:0773c14": "方始得成。不肯進修。故又以龍女現身作證。但聞",
    "X31n0614_004:0773c15": "此經。即得成佛。令彼亦生好樂。不生退曲也。故楞",
    "X31n0614_004:0773c16": "伽云。以凡愚計常。外道妄想。長養惡見。生死無窮。",
    "X31n0614_004:0773c17": "欲令厭離生死趣輪。精勤勝進故。為彼說言。諸佛",
    "X31n0614_004:0773c18": "易見。非如優曇鉢華難得見。故息方便求。有時復",
    "X31n0614_004:0773c19": "觀諸受化者。作是說言。佛難值遇。如優曇鉢華。故",
    "X31n0614_004:0773c20": "知說難說易。皆是如來善巧方便。菩提豈有是哉。",
    "X31n0614_004:0773c21": "二者冤家授記異類成佛。正顯甚深佛慧。究竟平",
    "X31n0614_004:0773c22": "等。無冤親相。無男女相。但辦肯心。決不相賺。",
    "X31n0614_004:0773c23": "爾時佛告諸菩薩。及天人四眾。吾於過去無量劫中。",
    "X31n0614_004:0773c24": "求法華經。無有懈倦。於多劫中。常作國王。發願求於",
    "X31n0614_004:0774a01": "無上菩提。心不退轉。為欲滿足六波羅蜜。勤行布施。",
    "X31n0614_004:0774a02": "心無悋惜。象馬七珍。國城妻子。奴婢僕從。頭目髓腦。",
    "X31n0614_004:0774a03": "身肉手足。不惜軀命。時世人民。壽命無量。為於法故。",
    "X31n0614_004:0774a04": "捐捨國位。委政太子。擊鼓宣令。四方求法。誰能為我",
    "X31n0614_004:0774a05": "說大乘者。吾當終身供給走使。時有仙人。來白王言。",
    "X31n0614_004:0774a06": "我有大乘。名妙法華經。若不違我。當為宣說。王聞仙",
    "X31n0614_004:0774a07": "言。歡喜踊躍。即隨仙人。供給所須。采果汲水。拾薪設",
    "X31n0614_004:0774a08": "食。乃至以身而為牀座。身心無倦。于時奉事。經於千",
    "X31n0614_004:0774a09": "歲。為於法故。精勤給侍。令無所乏。爾時世尊。欲重宣",
    "X31n0614_004:0774a10": "此義。而說偈言。",
    "X31n0614_004:0774a11": "我念過去世。為求大法故。雖作世國王。不貪五欲樂。",
    "X31n0614_004:0774a12": "椎(垂)鐘告四方。誰有大法者。若為我解說。身當為奴僕。",
    "X31n0614_004:0774a13": "時有阿私仙。來白於大王。我有微妙法。世間所希有。",
    "X31n0614_004:0774a14": "若能修行者。吾當為汝說。時王聞仙言。心生大喜悅。",
    "X31n0614_004:0774a15": "即便隨仙人。供給於所須。采薪及果蓏。隨時恭敬與。",
    "X31n0614_004:0774a16": "情存妙法故。身心無懈倦。普為諸眾生。勤求於大法。",
    "X31n0614_004:0774a17": "亦不為己身。及以五欲樂。故為大國王。勤求獲此法。",
    "X31n0614_004:0774a18": "遂致得成佛。今故為汝說。",
    "X31n0614_004:0774a19": "無量劫中。求法華經。無有懈倦。正顯此經非懈怠",
    "X31n0614_004:0774a20": "者可得。必精進勇猛。方能擔荷也。於多劫中。常作",
    "X31n0614_004:0774a21": "國王。如華嚴經中。為大威光太子。世世生生。發願",
    "X31n0614_004:0774a22": "求菩提果是也。為欲下。求其因也。象馬等。外施也。",
    "X31n0614_004:0774a23": "頭目等。內施也。為於下。求法也。捨王位而求法者。",
    "X31n0614_004:0774a24": "知天爵貴於人爵也。誰能下。出求法之令也。時有",
    "X31n0614_004:0774b01": "下。仙人聞風而至也。王聞下。不食其言。終身供給",
    "X31n0614_004:0774b02": "也。采果下。言一身常兼數事。以至身為牀座而無",
    "X31n0614_004:0774b03": "懈倦。于時下。事師之久也。此是釋迦自陳往昔。勤",
    "X31n0614_004:0774b04": "求妙法。得成菩提。所以偏稱勇猛也。頌中我念下。",
    "X31n0614_004:0774b05": "為大法而捨位也。椎鐘下。宣令求法也。時有下。說",
    "X31n0614_004:0774b06": "法人至也。長行云。若不違我當為宣說。此云若能",
    "X31n0614_004:0774b07": "修行吾當為說。不違我。即是依教修行。正恐知而",
    "X31n0614_004:0774b08": "不行。說之無益。故先以此言激之。時王下。順命給",
    "X31n0614_004:0774b09": "待也。情存妙法。身心無懈。正謂心心無間。唯欲發",
    "X31n0614_004:0774b10": "明此事。更無別慕。故雖勤渠。不生懈倦。普為下。結",
    "X31n0614_004:0774b11": "顯如來求法。是為眾生。不為己身。故能捨五欲樂。",
    "X31n0614_004:0774b12": "而作辛勤勞苦之事。得證菩提也。",
    "X31n0614_004:0774b13": "佛告諸比丘。爾時王者。則我身是。時仙人者。今提婆",
    "X31n0614_004:0774b14": "達多是。由提婆達多善知識故。令我具足六波羅蜜。",
    "X31n0614_004:0774b15": "慈悲喜捨。三十二相。八十種好。紫磨金色。十力四無",
    "X31n0614_004:0774b16": "所畏。四攝法。十八不共。神通道力。成等正覺。廣度眾",
    "X31n0614_004:0774b17": "生。皆因提婆達多善知識故。告諸四眾。提婆達多。却",
    "X31n0614_004:0774b18": "後過無量劫。當得成佛。號曰天王如來。應供。正徧知。",
    "X31n0614_004:0774b19": "明行足。善逝。世間解。無上士。調御丈夫。天人師。佛。世",
    "X31n0614_004:0774b20": "尊。世界名天道。時天王佛。住世二十中劫。廣為眾生。",
    "X31n0614_004:0774b21": "說於妙法。恒河沙眾生。得阿羅漢果。無量眾生。發緣",
    "X31n0614_004:0774b22": "覺心。恒河沙眾生。發無上道心。得無生忍。至不退轉。",
    "X31n0614_004:0774b23": "時天王佛。般涅槃後。正法住世。二十中劫。全身舍利。",
    "X31n0614_004:0774b24": "起七寶塔。高六十由旬。縱廣四十由旬。諸天人民。悉",
    "X31n0614_004:0774c01": "以雜華。末香燒香塗香。衣服瓔珞。幢旛寶蓋。技樂歌",
    "X31n0614_004:0774c02": "頌。禮拜供養。七寶妙塔。無量眾生。得阿羅漢果。無量",
    "X31n0614_004:0774c03": "眾生。悟辟支佛。不可思議眾生。發菩提心。至不退轉。",
    "X31n0614_004:0774c04": "佛告諸比丘。未來世中。若有善男子。善女人。聞妙法",
    "X31n0614_004:0774c05": "華經。提婆達多品。淨心信敬。不生疑惑者。不墮地獄",
    "X31n0614_004:0774c06": "餓鬼畜生。生十方佛前。所生之處。常聞此經。若生人",
    "X31n0614_004:0774c07": "天中。受勝妙樂。若在佛前。蓮華化生。",
    "X31n0614_004:0774c08": "先指昔證今。由提下。出提婆之因。而歸功於師也。",
    "X31n0614_004:0774c09": "告諸下。授提婆之記。佛號天王者。有大威力。成就",
    "X31n0614_004:0774c10": "如來大因大果故。世界名天道者。天道無親。常與",
    "X31n0614_004:0774c11": "善人故。要知提婆今世之憎心。不異昔年之妙法。",
    "X31n0614_004:0774c12": "釋迦今日之冤家。不異昔時之知識。不作兩心。方",
    "X31n0614_004:0774c13": "名平等。廣為下。說法度生。時天下。滅後得益。佛告",
    "X31n0614_004:0774c14": "下。勸眾生信。問。提婆達多。造五逆罪。生身陷入地",
    "X31n0614_004:0774c15": "獄。佛說法時。尚未出獄。何故亦得授記。答。提婆在",
    "X31n0614_004:0774c16": "地獄時。佛令阿難問。儞在地獄安否。曰。我在地獄。",
    "X31n0614_004:0774c17": "如三禪天樂。佛又令問。還求出否。曰。我待世尊來",
    "X31n0614_004:0774c18": "便出。阿難云。佛是三界導師。豈有入地獄分。曰。佛",
    "X31n0614_004:0774c19": "既無入地獄分。我豈有出地獄分。只此數語。便是",
    "X31n0614_004:0774c20": "天王如來。何待授記。",
    "X31n0614_004:0774c21": "於時下方。多寶世尊所從菩薩。名曰智積。白多寶佛。",
    "X31n0614_004:0774c22": "當還本土。釋迦牟尼佛。告智積曰。善男子。且待須臾。",
    "X31n0614_004:0774c23": "此有菩薩。名文殊師利。可與相見。論說妙法。可還本",
    "X31n0614_004:0774c24": "土。爾時文殊師利。座千葉蓮華。大如車輪。俱來菩薩。",
    "X31n0614_004:0775a01": "亦坐寶蓮華。從於大海娑竭羅龍宮。自然涌出。住虗",
    "X31n0614_004:0775a02": "空中。詣靈鷲山。從蓮華下。至於佛所。頭面敬禮二世",
    "X31n0614_004:0775a03": "尊足。修敬已畢。往智積所。共相慰問。却坐一面。智積",
    "X31n0614_004:0775a04": "菩薩。問文殊師利。仁往龍宮。所化眾生。其數幾何。文",
    "X31n0614_004:0775a05": "殊師利言。其數無量。不可稱計。非口所宣。非心所測。",
    "X31n0614_004:0775a06": "且待須臾。自當證知。所言未竟。無數菩薩。坐寶蓮華。",
    "X31n0614_004:0775a07": "從海涌出。詣靈鷲山。住在虗空。此諸菩薩。皆是文殊",
    "X31n0614_004:0775a08": "師利之所化度。具菩薩行。皆共論說六波羅蜜。本聲",
    "X31n0614_004:0775a09": "聞人。在虗空中。說聲聞行。今皆修行大乘空義。文殊",
    "X31n0614_004:0775a10": "師利謂智積曰。於海教化。其事如是。爾時智積菩薩。",
    "X31n0614_004:0775a11": "以偈讚曰。",
    "X31n0614_004:0775a12": "大智德勇徤。化度無量眾。今此諸大會。及我皆已見。",
    "X31n0614_004:0775a13": "演暢實相義。開闡一乘法。廣導諸眾生。令速成菩提",
    "X31n0614_004:0775a14": "文殊師利言。我於海中。唯常宣說妙法華經。",
    "X31n0614_004:0775a15": "先智積請還。言智積者。未至無智無得。尚有智礙",
    "X31n0614_004:0775a16": "故。請佛還土者。佛事已畢。勸還本國也。且待下。欵",
    "X31n0614_004:0775a17": "留之也。雖是主賓分上。亦是要智積與文殊相",
    "X31n0614_004:0775a18": "見。論說妙法。顯露此土菩薩家風。亦使異國菩薩。",
    "X31n0614_004:0775a19": "生渴仰心。得露法味。不孤來意也。爾時下。文殊從",
    "X31n0614_004:0775a20": "海涌出者。表從性海流出也。先禮佛足而次慰菩",
    "X31n0614_004:0775a21": "薩者。禮也。智積下。問其所化。意謂龍性多瞋。不堪",
    "X31n0614_004:0775a22": "受法。故問所化幾何。文殊下。答所化甚多。所言下。",
    "X31n0614_004:0775a23": "化眾涌出。住在虗空者。同證平等大乘空故。爾時",
    "X31n0614_004:0775a24": "下。偈讚文殊。隨機設化之謂智。混一無跡之謂德。",
    "X31n0614_004:0775b01": "強禦不畏之謂勇。教化不息之謂徤。具此四者。堪",
    "X31n0614_004:0775b02": "度眾生。故以此讚之。演暢下。是問辭。言汝所化之",
    "X31n0614_004:0775b03": "眾。為是演暢實相之義而化之乎。為以實相之義",
    "X31n0614_004:0775b04": "開種種門而導之也。文殊下。言我不別開門戶。唯",
    "X31n0614_004:0775b05": "以實相示人也。",
    "X31n0614_004:0775b06": "智積問文殊師利言。此經甚深微妙。諸經中寶。世所",
    "X31n0614_004:0775b07": "希有。頗有眾生。勤加精進。修行此經。速得佛不。文殊",
    "X31n0614_004:0775b08": "師利言。有娑竭羅龍王女。年始八歲。智慧利根。善知",
    "X31n0614_004:0775b09": "眾生諸根行業。得陀羅尼。諸佛所說甚深秘藏。悉能",
    "X31n0614_004:0775b10": "受持。深入禪定。了達諸法。於剎那頃。發菩提心。得不",
    "X31n0614_004:0775b11": "退轉。辨才無礙。慈念眾生。猶如赤子。功德具足。心念",
    "X31n0614_004:0775b12": "口演。微妙廣大。慈悲仁讓。志意和雅。能至菩提。智積",
    "X31n0614_004:0775b13": "菩薩言。我見釋迦如來。於無量劫。難行苦行。積功累",
    "X31n0614_004:0775b14": "德。求菩提道。未曾止息。觀三千大千世界。乃至無有",
    "X31n0614_004:0775b15": "如芥子許。非是菩薩捨身命處。為眾生故。然後乃得",
    "X31n0614_004:0775b16": "成菩提道。不信此女。於須臾頃。便成正覺。言論未訖。",
    "X31n0614_004:0775b17": "時龍王女。忽現於前。頭面禮敬。却住一面。以偈讚曰",
    "X31n0614_004:0775b18": "深達罪福相。徧照於十方。微妙淨法身。具相三十二。",
    "X31n0614_004:0775b19": "以八十種好。用莊嚴法身。天人所戴仰。龍神咸恭敬。",
    "X31n0614_004:0775b20": "一切眾生類。無不宗奉者。又聞成菩提。唯佛當證知。",
    "X31n0614_004:0775b21": "我闡大乘教。度脫苦眾生。",
    "X31n0614_004:0775b22": "此審問利根也。言此經甚深微妙。是法寶中之大",
    "X31n0614_004:0775b23": "如意寶。世所希有。既有如此奇特。頗有聞此而勤",
    "X31n0614_004:0775b24": "加精進。一生頓獲無上菩提者乎。文殊下。答出龍",
    "X31n0614_004:0775c01": "女。言龍女者。顯是異類。明非過去久修。年始八歲",
    "X31n0614_004:0775c02": "者。見其甚小。明非今世習學。智慧利根四字。是總",
    "X31n0614_004:0775c03": "讚龍女。善知下。別讚智慧。諸根即信進念定慧五",
    "X31n0614_004:0775c04": "根也。行業即所作善惡業也。此知機也。得陀尼等",
    "X31n0614_004:0775c05": "下。知法也。言龍女具十力。故能知機知法也。於利",
    "X31n0614_004:0775c06": "下。別讚利根。初發心時。即得不退也。辨才無礙者。",
    "X31n0614_004:0775c07": "得四無礙智也。慈念眾生者。以慈修身也。功德具",
    "X31n0614_004:0775c08": "足者。萬行圓滿也。心念口演者。自利利他也。微妙",
    "X31n0614_004:0775c09": "廣大者。致廣大而盡精微也。仁者不自有其德。讓",
    "X31n0614_004:0775c10": "者不自張其功。和者無卒暴故能就物。雅者無圭",
    "X31n0614_004:0775c11": "角故能成物。以此女眾德具足。故至速至菩提也。",
    "X31n0614_004:0775c12": "文殊為三世諸佛師。又為諸菩薩師。又與龍眾龍",
    "X31n0614_004:0775c13": "女為師。回類異類。逆行順行。無非皆是妙光發露",
    "X31n0614_004:0775c14": "處。故求法當效釋迦。而說法度生。又當效文殊也。",
    "X31n0614_004:0775c15": "智積下。菩薩騰疑。所謂不退諸菩薩亦復不能知",
    "X31n0614_004:0775c16": "也。言論下。龍女呈身。深達下。偈讚文殊。罪謂龍女。",
    "X31n0614_004:0775c17": "福謂如來。達此二相本來空寂。古佛所謂罪福皆",
    "X31n0614_004:0775c18": "空無所住是也。以此讚文殊。所以抑智積也。以智",
    "X31n0614_004:0775c19": "積有二相故。遍照於十方者。言文殊智光。周遍融",
    "X31n0614_004:0775c20": "通。非若智積滯而不通也。微妙下。讚文殊。亦是古",
    "X31n0614_004:0775c21": "佛現身也。又聞下。言我成佛。唯佛證知。我說法度",
    "X31n0614_004:0775c22": "生。亦唯佛證知。反顯智積不能知也。",
    "X31n0614_004:0775c23": "時舍利弗。語龍女言。汝謂不久。得無上道。是事難信。",
    "X31n0614_004:0775c24": "所以者何。女身垢穢。非是法器。云何能得無上菩提。",
    "X31n0614_004:0776a01": "佛道懸曠。經無量劫。勤苦積行。具修諸度。然後乃成。",
    "X31n0614_004:0776a02": "又女人身。猶有五障。一者不得作梵天王。二者帝釋。",
    "X31n0614_004:0776a03": "三者魔王。四者轉輪聖王。五者佛身。云何女身速得",
    "X31n0614_004:0776a04": "成佛。爾時龍女。有一寶珠。價值三千大千世界。持以",
    "X31n0614_004:0776a05": "上佛。佛即受之。龍女謂智積菩薩。尊者舍利弗言。我",
    "X31n0614_004:0776a06": "獻寶珠。世尊納受。是事疾不。答言甚疾。女言。以汝神",
    "X31n0614_004:0776a07": "力。觀我成佛。復速於此。當時眾會。皆見龍女。忽然之",
    "X31n0614_004:0776a08": "間。變成男子。具菩薩行。即往南方無垢世界。坐寶蓮",
    "X31n0614_004:0776a09": "華。成等正覺。三十二相。八十種好。普為十方一切眾",
    "X31n0614_004:0776a10": "生。演說妙法。爾時娑婆世界。菩薩聲聞。天龍八部。人",
    "X31n0614_004:0776a11": "與非人。皆遙見彼龍女成佛。普為時會人天說法。心",
    "X31n0614_004:0776a12": "大歡喜。悉遙敬禮。無量眾生。聞法解悟。得不退轉。無",
    "X31n0614_004:0776a13": "量眾生。得受道記。無垢世界。六反震動。娑婆世界。三",
    "X31n0614_004:0776a14": "千眾生。住不退地。三千眾生。發菩提心。而得授記。智",
    "X31n0614_004:0776a15": "積菩薩。及舍利弗。一切眾會。默然信受。",
    "X31n0614_004:0776a16": "此鶖子呈疑。所謂假使舍利弗亦復不能知也。垢",
    "X31n0614_004:0776a17": "穢非法器者。言此身腥臊交遘。抑且是龍。又非人",
    "X31n0614_004:0776a18": "類。故非受法之器。佛道下。與智積一模脫出。梵天",
    "X31n0614_004:0776a19": "王色界天主。清淨為梵。女身不淨故。亦是八地菩",
    "X31n0614_004:0776a20": "薩示現故。帝釋。是欲界天主。是二地菩薩示現故。",
    "X31n0614_004:0776a21": "魔王。即魔醯首羅。是十地菩薩示現故。輪王。是人",
    "X31n0614_004:0776a22": "中極尊。諸佛降生處故。亦是初地菩薩所現示故。",
    "X31n0614_004:0776a23": "佛為諸聖之極尊故。言女身尚不能得世間主。云",
    "X31n0614_004:0776a24": "何疾得出世間之最上法王乎。智積鶖子。總是色",
    "X31n0614_004:0776b01": "相不空。智障不破。墮在佛見眾生見中。大家將龍",
    "X31n0614_004:0776b02": "女掂斤播兩。當知異國菩薩。堪與此土聲聞同列",
    "X31n0614_004:0776b03": "耳。爾時下。龍女呈珠。龍女却有大人度量。不與他",
    "X31n0614_004:0776b04": "辯是論非。直下拈出一顆圓明無價鎮海明珠。呈",
    "X31n0614_004:0776b05": "似世尊。却要世尊作個證明。世尊即受與它打個",
    "X31n0614_004:0776b06": "照會。龍女却用紅綿索子。反套二圓尊者。却問言",
    "X31n0614_004:0776b07": "我獻寶珠。世尊納受。是事疾否。爛泥裏有刺。智積",
    "X31n0614_004:0776b08": "與尊者。口嘴相同。未免答個甚疾。鼻孔却在龍女",
    "X31n0614_004:0776b09": "手中。龍女却把二尊者鼻孔。輕輕捩轉。却道汝等",
    "X31n0614_004:0776b10": "以神力觀我成佛。汝等眼力之速。又速於我之成",
    "X31n0614_004:0776b11": "佛。汝尚不知。云何知我成佛之甚疾乎。他方此土",
    "X31n0614_004:0776b12": "菩薩聲聞。却被八歲龍女。當面熱瞞也不知。故曰。",
    "X31n0614_004:0776b13": "若人生百歲。不會諸佛機。不如生一日。而能決了",
    "X31n0614_004:0776b14": "之。當時下。龍女賭身不賭口。忽然變未成男子。立",
    "X31n0614_004:0776b15": "地成佛。可見菩提之道。無久暫。無頓漸。無遲速。唯",
    "X31n0614_004:0776b16": "在精進。唯在妙悟而已。昔灌溪參末山尼。山問上",
    "X31n0614_004:0776b17": "座今日離何處。曰路口。山曰何不蓋却。始禮拜。問",
    "X31n0614_004:0776b18": "如何是末山。山曰不露頂。曰如何是末山主。山曰",
    "X31n0614_004:0776b19": "非男女相。師乃喝云。何不變去。山曰不是神。不是",
    "X31n0614_004:0776b20": "鬼。變個甚麼。師服膺。作園頭三年。末山道不變。龍",
    "X31n0614_004:0776b21": "女却變。且道變是。不變是。普為下。說法度生。且道",
    "X31n0614_004:0776b22": "說何等法化龍。經前云成菩提。闡大教。度眾生。唯",
    "X31n0614_004:0776b23": "佛證知。意見乎此。爾時下。大眾懽喜敬禮也。是隨",
    "X31n0614_004:0776b24": "邪逐怪。無量下。聞法得益。惱亂春風卒未休。默然",
    "X31n0614_004:0776c01": "信受者。直得亡鋒結舌。杜口無言也。",
    "X31n0614_004:0776c02": "持品第十三",
    "X31n0614_004:0776c03": "頌云。",
    "X31n0614_004:0776c04": "　季世情多譎　　流言捷有神　　證龜能作鼈",
    "X31n0614_004:0776c05": "　指机即為人　　藥腐曇摩齒　　刀刲師子身",
    "X31n0614_004:0776c06": "　漠然都不校　　方見受持真",
    "X31n0614_004:0776c07": "因前寶塔品云。我欲以此妙法華經。付囑有在。又",
    "X31n0614_004:0776c08": "云。此為難事。宜發大願。已將大眾志願聳動。復恐",
    "X31n0614_004:0776c09": "發心不猛不烈故。復引自己往昔求法華經。至於",
    "X31n0614_004:0776c10": "身為牀座。終無懈倦以勵之。又令親見龍女聽法",
    "X31n0614_004:0776c11": "華經。即證菩提以進之。由是始有發願持經者。故",
    "X31n0614_004:0776c12": "曰持品。持之一字。是五種法師之要訣。故特標品",
    "X31n0614_004:0776c13": "名。",
    "X31n0614_004:0776c14": "爾時藥王菩薩摩訶薩。及大樂說菩薩摩訶薩。與二",
    "X31n0614_004:0776c15": "萬菩薩眷屬俱。皆於佛前。作是誓言。惟願世尊。不以",
    "X31n0614_004:0776c16": "為慮。我等於佛滅後。當奉持讀誦。說此經典。後惡世",
    "X31n0614_004:0776c17": "眾生。善根轉少。多增上慢。貪利供養。增不善根。遠離",
    "X31n0614_004:0776c18": "解脫。雖難可教化。我等當起大忍力。讀誦此經。持說",
    "X31n0614_004:0776c19": "書寫。種種供養。不惜身命。爾時眾中。五百阿羅漢得",
    "X31n0614_004:0776c20": "受記者。白佛言。世尊。我等亦自誓願。於異國土。廣說",
    "X31n0614_004:0776c21": "此經。復有學無學八千人得受記者。從座而起。合掌",
    "X31n0614_004:0776c22": "向佛。作是誓言。世尊。我等亦當於它國土。廣說此經。",
    "X31n0614_004:0776c23": "所以者何。是娑婆國中。人多弊惡。懷增上慢。功德淺",
    "X31n0614_004:0776c24": "薄。瞋濁諂曲。心不實故。",
    "X31n0614_004:0777a01": "先會中菩薩。發願持經。然數有八萬。而藥王大樂",
    "X31n0614_004:0777a02": "說。與二萬菩薩俱者。亦見其餘畏難之意。不以為",
    "X31n0614_004:0777a03": "慮者。安慰之辭。我等下。承當之語。應前誰能於此",
    "X31n0614_004:0777a04": "娑婆世界廣宣妙法等語。後惡下。是發願語。應前",
    "X31n0614_004:0777a05": "誰能護法廣發大願之語。言後惡世者。正指後五",
    "X31n0614_004:0777a06": "百歲鬪諍堅固時。言善根者。即無貪無瞋無癡三",
    "X31n0614_004:0777a07": "善根也。不善根者。即貪瞋癡三不善根也。正言末",
    "X31n0614_004:0777a08": "世善根少而不善根多。善人少而不善人多也。起",
    "X31n0614_004:0777a09": "大忍力。便是發願作五種法師也。意謂末世眾生。",
    "X31n0614_004:0777a10": "雖剛狠難化。當以大忍辱力。作此五種佛事。漸漬",
    "X31n0614_004:0777a11": "熏染。徐徐誘入。即使惡罵捶打。乃至節節支解。皆",
    "X31n0614_004:0777a12": "悉忍受。昔黑齒比丘訴佛云。舍利弗罵我說我。佛",
    "X31n0614_004:0777a13": "喚舍利弗問云。汝實罵說否。舍利弗云。心不定者",
    "X31n0614_004:0777a14": "云罵說。我心已定者云何罵說。如折角牛。不觸嬈",
    "X31n0614_004:0777a15": "人。如殘童子。恥不惱彼。我心如地。淨與不淨大小",
    "X31n0614_004:0777a16": "便利。一切皆受。心如掃帚。淨與不淨一切皆掃。云",
    "X31n0614_004:0777a17": "何于他而有罵說。佛云。如是惡人。汝云何觀。答。人",
    "X31n0614_004:0777a18": "有五種。有身善口意不善者。但念其身不念口意。",
    "X31n0614_004:0777a19": "如糞掃比丘。見糞聚弊帛。截棄不淨而取其淨。我",
    "X31n0614_004:0777a20": "亦如是。念其身淨以規我身。念其口意以防口意。",
    "X31n0614_004:0777a21": "有口淨身意不淨者。亦用其口棄其身意。有意淨",
    "X31n0614_004:0777a22": "身口不淨者。亦用其意棄其身口。有一種皆不淨",
    "X31n0614_004:0777a23": "者。雖無可用。當痛惜之。若三種皆淨者。常存於心",
    "X31n0614_004:0777a24": "以自規訓。此亦大忍之漸也。爾時下。無學人發願",
    "X31n0614_004:0777b01": "異國持經。復有下。有學人發願異國持經。此即聲",
    "X31n0614_004:0777b02": "聞得記。學菩薩行習法師事之初心也。弊惡者。言",
    "X31n0614_004:0777b03": "娑婆世界。壞人惡人多也。瞋者。謂剛暴無柔和之",
    "X31n0614_004:0777b04": "色。濁者。謂汙穢無清白之行。諂者。工媚悅而無丈",
    "X31n0614_004:0777b05": "夫之氣。曲者。習逢迎而無質直之心。其人如此。故",
    "X31n0614_004:0777b06": "不可以真實法授之。故不願入娑婆也。則知娑婆",
    "X31n0614_004:0777b07": "世界眾生。皆見棄於聲聞弟子。若無大忍力菩薩",
    "X31n0614_004:0777b08": "為法師。與之暢曲旁通。不幾乎皆為異類哉。",
    "X31n0614_004:0777b09": "爾時佛姨母。摩阿波闍波提比丘尼。與學無學比丘",
    "X31n0614_004:0777b10": "尼。六千人俱。從座而起。一心合掌。瞻仰尊顏。目不暫",
    "X31n0614_004:0777b11": "捨。於時世尊。告憍曇彌。何故憂色。而視如來。汝心將",
    "X31n0614_004:0777b12": "無謂我不說汝名。授阿耨多羅三藐三菩提記耶。憍",
    "X31n0614_004:0777b13": "曇彌。我先總說一切聲聞。皆已授記。今汝欲知記者。",
    "X31n0614_004:0777b14": "將來之世。當於六萬八千億諸佛法中。為大法師。及",
    "X31n0614_004:0777b15": "六千學無學比丘尼。俱為法師。汝如是漸漸具菩薩",
    "X31n0614_004:0777b16": "道。當得作佛。號一切眾生喜見如來。應供。正徧知。明",
    "X31n0614_004:0777b17": "行足。善逝。世間解。無上士。調御丈夫。天人師。佛。世尊。",
    "X31n0614_004:0777b18": "憍曇彌。是一切眾生喜見佛。及六千菩薩。轉次授記。",
    "X31n0614_004:0777b19": "得阿耨多羅三藐三菩提。爾時羅睺羅母。耶輸陀羅",
    "X31n0614_004:0777b20": "比丘尼。作世念。世尊。於授記中。獨不說我名。佛告耶",
    "X31n0614_004:0777b21": "輸陀羅。汝於來世。百千萬億諸佛法中。修菩薩行為",
    "X31n0614_004:0777b22": "大法師。漸具佛道。於善國中。當得作佛。號具足千萬",
    "X31n0614_004:0777b23": "光相如來。應供。正徧知。明行足。善逝。世間解。無上士。",
    "X31n0614_004:0777b24": "調御丈夫。天人師。佛。世尊。佛壽無量阿僧祇劫。爾時",
    "X31n0614_004:0777c01": "摩訶波闍波提比丘尼。及耶輸陀羅比丘尼。并其眷",
    "X31n0614_004:0777c02": "屬。皆大歡喜。得未曾有。即於佛前而說偈言。",
    "X31n0614_004:0777c03": "世尊導師。安隱天人。我等聞記。心安具足。",
    "X31n0614_004:0777c04": "諸比丘尼。說是偈已。白佛言。世尊。我等亦能於它方",
    "X31n0614_004:0777c05": "國。廣宣此經。",
    "X31n0614_004:0777c06": "由不稱名授記。不敢發願持經。故以目注如來不",
    "X31n0614_004:0777c07": "暫捨者。欲如來知其意也。於時下。先點破目視之",
    "X31n0614_004:0777c08": "意。憍曇下。如來與記。為大法師者。欲其廣宣大法。",
    "X31n0614_004:0777c09": "漸具菩薩道也。佛號一切眾生喜見者。由因中能",
    "X31n0614_004:0777c10": "大愛道。作大法師故。果上一切皆喜見也。佛號具",
    "X31n0614_004:0777c11": "足光相者。因中作大法師。闡明如來大法光明故。",
    "X31n0614_004:0777c12": "果上具足光相也。偈中心安具足者。未得記時心",
    "X31n0614_004:0777c13": "不得安。志願不得滿。今得授記。心亦安而願亦滿。",
    "X31n0614_004:0777c14": "故曰心安具足也。諸比下。因得授記。亦發願持經",
    "X31n0614_004:0777c15": "也。問。諸聲聞眾既得授記發願持經。然皆願向異",
    "X31n0614_004:0777c16": "國。不願入娑婆。而與菩薩異者何故。答。聲聞人持",
    "X31n0614_004:0777c17": "淨戒時。不應起一念三界更受後身故。菩薩淨持",
    "X31n0614_004:0777c18": "戒時。能於無量阿僧祇堪受後身。不生厭怠。由尋",
    "X31n0614_004:0777c19": "常用心各異。故今發願亦各不同。此皆順其本意。",
    "X31n0614_004:0777c20": "隨其習種。非矯強也。若以內秘外現言。則聲聞弟",
    "X31n0614_004:0777c21": "子。久在娑婆行菩薩道故。當生淨國也。",
    "X31n0614_004:0777c22": "爾時世尊。視八十萬億那由它諸菩薩摩訶薩。是諸",
    "X31n0614_004:0777c23": "菩薩。皆是阿惟越致。轉不退法輪。得諸陀羅尼。即從",
    "X31n0614_004:0777c24": "座起。至於佛前。一心合掌。而作是念。若世尊告勅我",
    "X31n0614_004:0778a01": "等。持說此經者。當如佛教。廣宣斯法。復作是念。佛今",
    "X31n0614_004:0778a02": "默然。不見告勅。我當云何。時諸菩薩。敬順佛意。并欲",
    "X31n0614_004:0778a03": "自滿本願。便於佛前。作師子吼。而發誓言。世尊。我等",
    "X31n0614_004:0778a04": "於如來滅後。周旋往反十方世界。能令眾生。書寫此",
    "X31n0614_004:0778a05": "經。受持讀誦。解說其義。如法修行。正憶念。皆是佛之",
    "X31n0614_004:0778a06": "威力。唯願世尊。在於它方。遙見守護。",
    "X31n0614_004:0778a07": "世尊見發願持經皆在異國。畏入娑婆。皆不愜意。",
    "X31n0614_004:0778a08": "故以目招菩薩也。即從下。菩薩作念。因目視而起",
    "X31n0614_004:0778a09": "立合掌。因默然而又作念也。時諸下。順佛心而發",
    "X31n0614_004:0778a10": "願。由領世尊目視之意。故曰敬順佛意。本願亦欲",
    "X31n0614_004:0778a11": "如此。故曰自滿本願也。作師吼者。不同聲聞有畏",
    "X31n0614_004:0778a12": "怯也。往反十方者。去去來來。不拘一界也。能令下。",
    "X31n0614_004:0778a13": "言我自能書寫受持讀誦解說修行正念。而又能",
    "X31n0614_004:0778a14": "令眾生受持書寫作種種佛事也。皆是佛威力者。",
    "X31n0614_004:0778a15": "歸功於師。不自有其功也。遙見守護者。復請如來",
    "X31n0614_004:0778a16": "神力冥加也。",
    "X31n0614_004:0778a17": "即時諸菩薩。俱同發聲。而說偈言。",
    "X31n0614_004:0778a18": "惟願不為慮。於佛滅度後。恐怖惡世中。我等當廣說。",
    "X31n0614_004:0778a19": "有諸無智人。惡口罵詈(利)等。及加刀杖者。我等皆當忍。",
    "X31n0614_004:0778a20": "惡世中比丘。邪智心諂曲。未得謂為得。我慢心充滿。",
    "X31n0614_004:0778a21": "或有阿練若。納衣在空閑。自謂行真道。輕賤人間者。",
    "X31n0614_004:0778a22": "貪著利養故。與白衣說法。為世所恭敬。如六通羅漢。",
    "X31n0614_004:0778a23": "是人懷惡心。常念世俗事。假名阿練若。好出我等過。",
    "X31n0614_004:0778a24": "而作如是言。此諸比丘等。為貪利養故。說外道論義。",
    "X31n0614_004:0778b01": "自作此經典。誑惑世間人。為求名聞故。分別於是經。",
    "X31n0614_004:0778b02": "常在大眾中。欲毀我等故。向國王大臣。婆羅門居士。",
    "X31n0614_004:0778b03": "及餘比丘眾。誹謗說我惡。謂是邪見人。說外道論義。",
    "X31n0614_004:0778b04": "我等敬佛故。悉忍是諸惡。為斯所輕言。汝等皆是佛。",
    "X31n0614_004:0778b05": "如此輕慢言。皆當忍受之。濁劫惡世中。多有諸恐怖。",
    "X31n0614_004:0778b06": "惡鬼入其身。罵詈(利)毀辱我。我等敬信佛。當著忍辱鎧。",
    "X31n0614_004:0778b07": "為說是經故。忍此諸難事。我不愛身命。但惜無上道。",
    "X31n0614_004:0778b08": "我等於來世。護持佛所囑。世尊自當知。濁世惡比丘。",
    "X31n0614_004:0778b09": "不知佛方便。隨宜所說法。惡口而嚬(平)蹙(促)。數數見擯出",
    "X31n0614_004:0778b10": "遠離於塔寺。如是等眾惡。念佛告敕故。皆當忍是事。",
    "X31n0614_004:0778b11": "諸聚落城邑。其有求法者。我皆到其所。說佛所囑法。",
    "X31n0614_004:0778b12": "我是世尊使。處眾無所畏。我當善說法。願佛安隱住。",
    "X31n0614_004:0778b13": "我於世尊前。諸來十方佛。發如是誓言。佛自知我心。",
    "X31n0614_004:0778b14": "此是菩薩一篇發願文也。初四句是總。有諸下。別",
    "X31n0614_004:0778b15": "陳。我等皆當忍者。忍字與瞋字對。決定毗尼經云。",
    "X31n0614_004:0778b16": "若菩薩修行大乘。如河沙劫。貪心相應而犯戒者。",
    "X31n0614_004:0778b17": "其罪尚輕。若一瞋心而犯於戒。其罪甚重。何以故。",
    "X31n0614_004:0778b18": "因貪犯戒。攝受眾生。因瞋犯戒。棄捨眾生。故所有",
    "X31n0614_004:0778b19": "諸法。能攝受眾生。菩薩於此不應生畏。所有諸法。",
    "X31n0614_004:0778b20": "能捨眾生。菩薩於此應生怖畏故。斷愛是小乘所",
    "X31n0614_004:0778b21": "先。斷瞋是菩薩之急務。故菩薩濁世持經。當行忍",
    "X31n0614_004:0778b22": "辱也。惡世下。廣言所忍之事。言比丘者。正顯壞法",
    "X31n0614_004:0778b23": "之人。不在白衣而在衲衣。所謂師子身中虫。自食",
    "X31n0614_004:0778b24": "師子肉也。邪智者。無正知見。出隨風倒柁之語。諂",
    "X31n0614_004:0778c01": "曲者。奴顏婢膝。作狐媚求容之態。我慢者。由邪智",
    "X31n0614_004:0778c02": "諂曲。遂能交結權貴。狐假虎威。眼空四海。眇忽一",
    "X31n0614_004:0778c03": "切。自謂天上天下唯我獨尊。如此等人。劍戟在心。",
    "X31n0614_004:0778c04": "戈矛在舌。故在在處處。飛殃作孽。譽己毀人。所謂",
    "X31n0614_004:0778c05": "未得謂得也。或有下。出謗因也。梵語阿練若。此云",
    "X31n0614_004:0778c06": "寂靜處。納衣在空閑者。言褁納衣住在深山窮谷。",
    "X31n0614_004:0778c07": "空閑寂寞之濵。自謂我行如來真正之道。其視人",
    "X31n0614_004:0778c08": "間說法度生。作佛事者。目為邪道。故意輕賤也。言",
    "X31n0614_004:0778c09": "此等人。雖是矯飾形儀。假粧皮面。以為無求於世。殊",
    "X31n0614_004:0778c10": "不知言清行濁。不是真修。貪著利養。暗地却與白衣",
    "X31n0614_004:0778c11": "說法。誑惑無知。彼無知者。為彼所愚。敬如羅漢。此等",
    "X31n0614_004:0778c12": "既得白衣恭敬。復恐明眼作家冷地覷破。心不自",
    "X31n0614_004:0778c13": "安。便懷惡心。故在人前。抑人揚己。自謂行道輕賤",
    "X31n0614_004:0778c14": "人間耳。彼雖不處人間。深藏丘壑。而心所注念。皆",
    "X31n0614_004:0778c15": "是世俗鄙陋之事。患得患失。氷炭交心。何曾有一",
    "X31n0614_004:0778c16": "念寂靜。豈非假名阿練若乎。如斯等人。將無作有。",
    "X31n0614_004:0778c17": "好生過釁。而作下。出謗辭也。或曰此人間說法比丘。",
    "X31n0614_004:0778c18": "皆為貪著利養故。說此等外道論義。非是如來正",
    "X31n0614_004:0778c19": "說。或曰是比丘所說。是自己造作出來。誑惑世人。",
    "X31n0614_004:0778c20": "不是代佛揚化。或曰此等比丘。沽名釣譽。故說是",
    "X31n0614_004:0778c21": "經。不為度生。常在下。出謗毀之處。此等謗辭。或在",
    "X31n0614_004:0778c22": "大勢力人前毀。或在淨行人前毀。或在有道人前",
    "X31n0614_004:0778c23": "毀。或在同袍面前毀。謂彼說法者是邪見人。謂彼",
    "X31n0614_004:0778c24": "所說者是外道法。彼雖如是。加謗加毀。我等敬佛",
    "X31n0614_004:0779a01": "告敕。悉能忍其惡也。為斯下三句。亦謗毀之辭。有",
    "X31n0614_004:0779a02": "二義。一是惡比丘。見說法比丘。故作輕慢之語。云",
    "X31n0614_004:0779a03": "汝等說法。皆是活佛出世。豈當等閑。二或是惡比",
    "X31n0614_004:0779a04": "丘。指授記之語。對眾人云。不是佛說。却是說法比",
    "X31n0614_004:0779a05": "丘。邀人恭敬自己。故意作此輕薄之語。汝等是佛。",
    "X31n0614_004:0779a06": "不可盡信。惡比丘雖作是說。我亦置而不校也。濁",
    "X31n0614_004:0779a07": "世下。出謗毀之故。言如此比丘。恐怖它人。唯此土",
    "X31n0614_004:0779a08": "有。他土所無。此等比丘。皆是惡鬼入其心腑。故雖",
    "X31n0614_004:0779a09": "以惡口罵我。毀我。辱我。我等敬信佛語。著忍辱鎧。",
    "X31n0614_004:0779a10": "行忍辱行。以我受佛勅。而說此經。即加我難忍之",
    "X31n0614_004:0779a11": "事。我皆忍之。然我所忍人毀罵者。非愛身而不敢",
    "X31n0614_004:0779a12": "與之校。但我自惜法王之道。正在己躬。故自珍自",
    "X31n0614_004:0779a13": "重。如連城不與瓦礫爭價。鵷鶵不與梟鷲同鳴。故",
    "X31n0614_004:0779a14": "不容不默默耳。然此皆是領荷如來付囑有在一",
    "X31n0614_004:0779a15": "語。更無他故。世尊自當知我心也。濁世下。出謗毀",
    "X31n0614_004:0779a16": "之意。濁世比丘。無有智慧。不解如來授記作佛。亦",
    "X31n0614_004:0779a17": "是方便接人。故一聞此語。即加惡口罵詈。顰眉蹙",
    "X31n0614_004:0779a18": "額。以為是外道法。數數擯出不容入寺。即有如是",
    "X31n0614_004:0779a19": "諸惡加我。我亦能忍。我雖遠離塔寺。若聚落城邑",
    "X31n0614_004:0779a20": "中有求法者。我乘願力。決不退墮。復至其所而為",
    "X31n0614_004:0779a21": "說法。以我受佛付囑。即是如來所遣之使。以佛莊",
    "X31n0614_004:0779a22": "嚴。而自莊嚴。故我處眾無畏。不辱使命。常以善言",
    "X31n0614_004:0779a23": "誘論。令彼悟入。續佛慧命。不令斷滅。我願如斯。唯"
}