{
    "X17n0330_005:0710c19": "楞伽阿跋多羅寶經宗通卷五",
    "X17n0330_005:0710c20": "一切佛語心品第三(魏云佛心品第四唐云無常品第三之一)。",
    "X17n0330_005:0710c21": "爾時世尊告大慧菩薩摩訶薩言意生身分別通相",
    "X17n0330_005:0710c22": "我今當說諦聽諦聽善思念之大慧白佛言善哉世",
    "X17n0330_005:0710c23": "尊唯然受教佛告大慧有三種意生身云何為三所",
    "X17n0330_005:0710c24": "謂三昧樂正受意生身覺法自性性意生身種類俱",
    "X17n0330_005:0711a01": "生無行作(唐云無作行)意生身修行者了知初地上上增",
    "X17n0330_005:0711a02": "進相得三種身。",
    "X17n0330_005:0711a03": "通曰前二卷初佛言成就四法得修行者大方便",
    "X17n0330_005:0711a04": "至住第八地得離心意意識五法自性二無我相",
    "X17n0330_005:0711a05": "得意生身意生身者譬如意去速疾無礙故名意",
    "X17n0330_005:0711a06": "生以前但說八地所得故云通相今言地地皆得",
    "X17n0330_005:0711a07": "故云分別即通相中有此三種一者三昧樂正受",
    "X17n0330_005:0711a08": "意生身乃依六識起二空智證平等真如是即轉",
    "X17n0330_005:0711a09": "第七識為平等性智如如不動名為正定以正定",
    "X17n0330_005:0711a10": "樂為其受用故云得三昧樂正受意生身至捨三",
    "X17n0330_005:0711a11": "昧樂廣修稱性度生之業是從平等真如發大利",
    "X17n0330_005:0711a12": "用乃依平等性智起妙觀察智得如幻三昧通達",
    "X17n0330_005:0711a13": "諸法自性相故是名覺法自性性意生身至若以",
    "X17n0330_005:0711a14": "金剛心斷彼生相無明轉第八識成大圓鏡智則",
    "X17n0330_005:0711a15": "前五識一時俱轉為成所作智以依大圓鏡智平",
    "X17n0330_005:0711a16": "等顯現則千種萬類之身一時普現故云種類俱",
    "X17n0330_005:0711a17": "生無作行意生身是三種意生身皆由離心意意",
    "X17n0330_005:0711a18": "識五法自性二無我而得然三昧樂正受從初地",
    "X17n0330_005:0711a19": "至七地之相覺法自性性從八地至十地之相種",
    "X17n0330_005:0711a20": "類俱生無作行從等入妙上上增進之相其相自",
    "X17n0330_005:0711a21": "有差別此意生身分別通相修行者所應了知也",
    "X17n0330_005:0711a22": "若以法報三身擬之非是三是一體乃妙覺境界",
    "X17n0330_005:0711a23": "寧有上上增進次第哉僧問大原隱禪師數家檀",
    "X17n0330_005:0711a24": "越請未審赴誰家原云月印千江水門門盡有僧",
    "X17n0330_005:0711b01": "丹霞頌云妙圓無相劫前人隨類權分百億身月",
    "X17n0330_005:0711b02": "夜御樓纔報曉平明六國盡逢春林泉道一氣不",
    "X17n0330_005:0711b03": "言含有象萬靈何處謝無私唯如是見得故能證",
    "X17n0330_005:0711b04": "三種意生身。",
    "X17n0330_005:0711b05": "大慧云何三昧樂正受意生身謂第三第四第五地",
    "X17n0330_005:0711b06": "三昧樂正受故種種自心寂靜安住心海起浪識相",
    "X17n0330_005:0711b07": "不生知自心現境界性非性(唐云心海不起轉識波浪了境心現皆無所有)",
    "X17n0330_005:0711b08": "是名樂正三昧受意生身。",
    "X17n0330_005:0711b09": "通曰十地菩薩自初地至七地趨寂之意多故種",
    "X17n0330_005:0711b10": "種自心寂靜謂之曰安住心海浪識不生不為六",
    "X17n0330_005:0711b11": "識境界風所鼓蕩而轉識波浪寂然安止蓋已斷",
    "X17n0330_005:0711b12": "俱生我執轉第七識為平等性智矣了知自心所",
    "X17n0330_005:0711b13": "現境界有即非有境既非有心將安依心既無依",
    "X17n0330_005:0711b14": "湛然澄寂此以三昧樂為所受用與二乘人躭寂",
    "X17n0330_005:0711b15": "滅樂者相似但二乘人即以此取證涅槃而七地",
    "X17n0330_005:0711b16": "菩薩更能發起度生之心所以不同耳大于侍者",
    "X17n0330_005:0711b17": "到東山慧禪師所慧問金剛正定一切皆然秋去",
    "X17n0330_005:0711b18": "冬來且作麼生者曰不妨和尚借問慧曰即今即",
    "X17n0330_005:0711b19": "得去後作麼生者曰誰敢問著某甲慧曰大于還",
    "X17n0330_005:0711b20": "得麼者曰猶要別人點檢在慧曰輔弼宗師不廢",
    "X17n0330_005:0711b21": "光彩侍者禮拜此可知金剛正定不是一向無有",
    "X17n0330_005:0711b22": "自與偏空者頓殊。",
    "X17n0330_005:0711b23": "大慧云何覺法自性性意生身謂第八地觀察覺了",
    "X17n0330_005:0711b24": "如幻等法悉無所有身心轉變得如幻三昧及餘三",
    "X17n0330_005:0711c01": "昧門無量相力自在明(唐云了法如幻皆無有相心轉所依住如幻定及餘三昧",
    "X17n0330_005:0711c02": "能現無量自在神通)如妙華莊嚴迅疾如意猶如幻夢水月鏡",
    "X17n0330_005:0711c03": "像非造非所造如造所造一切色種種支分具是莊",
    "X17n0330_005:0711c04": "嚴(魏云非四大生似四大相具足身分)隨入一切佛剎大眾通達自性",
    "X17n0330_005:0711c05": "法故是名覺法自性性意生身。",
    "X17n0330_005:0711c06": "通曰七地以前從生死假入涅槃空八地以後從",
    "X17n0330_005:0711c07": "涅槃空入生死假蓋已證真如心故發真如用也",
    "X17n0330_005:0711c08": "了知一切諸法如幻當體皆妄即當體皆空已證",
    "X17n0330_005:0711c09": "無所有境界若以涅槃為所依便落偏空由彼發",
    "X17n0330_005:0711c10": "起度生之心能轉所依不住於空身心轉變變現",
    "X17n0330_005:0711c11": "自在故得如幻三昧及餘種種三昧能現無量自",
    "X17n0330_005:0711c12": "在神通曰相力即現相之神力也曰明者即三明",
    "X17n0330_005:0711c13": "六通也如妙蓮華開敷種種莊嚴一切所往得如",
    "X17n0330_005:0711c14": "意自在所以莊嚴其身者猶如幻人作幻事夢中",
    "X17n0330_005:0711c15": "之身水中之月鏡中之像非有堅濕煖動而為能",
    "X17n0330_005:0711c16": "造非有色香味觸而為所造似有能造所造四大",
    "X17n0330_005:0711c17": "之種而一切色相宛然具足種種身分其莊嚴者",
    "X17n0330_005:0711c18": "以神力而莊嚴也隨入一切佛剎大眾之中承事",
    "X17n0330_005:0711c19": "十方諸佛隨意所往得無所礙其迅疾者以神力",
    "X17n0330_005:0711c20": "而迅疾也良由通達自性法故法法各有自性如",
    "X17n0330_005:0711c21": "萬物各具一太極之謂然法自性之性唯是一心",
    "X17n0330_005:0711c22": "如萬物統體一大極之謂既通達一切由心造故",
    "X17n0330_005:0711c23": "如是莊嚴如是迅疾總不外如幻三昧神變無量",
    "X17n0330_005:0711c24": "利樂有情隨入大眾鑑機說法是名覺法自性性",
    "X17n0330_005:0712a01": "意生身也馬鳴大士於華氏園轉妙法輪忽有老",
    "X17n0330_005:0712a02": "人座前仆地祖曰此非庸流當有異相俄地涌一",
    "X17n0330_005:0712a03": "金色人復化為女子指祖說偈曰稽首長老尊當",
    "X17n0330_005:0712a04": "受如來記今於此地上宣通第一義瞥然不見祖",
    "X17n0330_005:0712a05": "曰將有魔來與吾較力有頃風雨暴至天地晦冥",
    "X17n0330_005:0712a06": "祖曰魔之來信矣吾當除之即指空中見一大金",
    "X17n0330_005:0712a07": "龍奮發威神震動山岳祖儼然於座魔事隨滅經",
    "X17n0330_005:0712a08": "七日有一小蟲潛形座下祖以手取之示眾曰斯",
    "X17n0330_005:0712a09": "乃魔之所變盜聽吾法耳乃放之令去魔不能動",
    "X17n0330_005:0712a10": "祖曰汝但歸依三寶即得神通遂復本形作禮懺",
    "X17n0330_005:0712a11": "悔祖曰盡汝神力變化若何曰我化巨海極為小",
    "X17n0330_005:0712a12": "事祖曰汝化性海得否曰何謂性海我未甞知祖",
    "X17n0330_005:0712a13": "即為說性海曰山河大地皆依建立三昧六通由",
    "X17n0330_005:0712a14": "茲發現老人聞言遂發信心因得剃度付以正法",
    "X17n0330_005:0712a15": "眼藏此覺法自性性意生身之一騐也。",
    "X17n0330_005:0712a16": "大慧云何種類俱生無行作意生身所謂覺一切佛",
    "X17n0330_005:0712a17": "法緣自得樂相(唐云了達諸佛自證法性)是名種類俱生無行作",
    "X17n0330_005:0712a18": "意生身大慧於彼三種身相觀察覺了應當修學。",
    "X17n0330_005:0712a19": "通曰前十地菩薩但能承事諸佛證菩薩果今從",
    "X17n0330_005:0712a20": "等入妙了達諸佛自證法性得自覺聖智善樂一",
    "X17n0330_005:0712a21": "切諸法皆是佛法一切法相皆是樂相自身內證",
    "X17n0330_005:0712a22": "深入妙莊嚴海逆流而出現十界身無思而應無",
    "X17n0330_005:0712a23": "緣而起應物現形一時俱現是不可思議境界故",
    "X17n0330_005:0712a24": "曰種類俱生無作行意生身也修行者於此三種",
    "X17n0330_005:0712b01": "意生身分別通相觀察覺了其始也得菩薩三昧",
    "X17n0330_005:0712b02": "正受神力能見諸佛身面言說其既也得菩薩手",
    "X17n0330_005:0712b03": "灌頂神力能現蓮華宮殿種種莊嚴其終也得諸",
    "X17n0330_005:0712b04": "佛無量神力利安眾生千種萬類之身一時普應",
    "X17n0330_005:0712b05": "無一物不彰遮那妙體無一時不修普賢行門乃",
    "X17n0330_005:0712b06": "最上一乘分齊也汝等菩薩應當修學僧問臨濟",
    "X17n0330_005:0712b07": "如何是三眼國土濟云我共你入淨妙國土中著",
    "X17n0330_005:0712b08": "清淨衣說法身佛又入無差別國土中著無差別",
    "X17n0330_005:0712b09": "衣說報身佛又入解脫國土中著光明衣說化身",
    "X17n0330_005:0712b10": "佛此三眼國土皆是依變約經論家取法身為根",
    "X17n0330_005:0712b11": "本報化二身為用山僧見處法身即不解說法所",
    "X17n0330_005:0712b12": "以古人云身依義立土據體論法性身法性土明",
    "X17n0330_005:0712b13": "知是建立之法依通國土空拳黃葉用誑小兒蒺",
    "X17n0330_005:0712b14": "藜菱刺枯骨上覓什麼汁心外無法內亦不可得",
    "X17n0330_005:0712b15": "求什麼物必如臨濟言內亦不可得方可明自身",
    "X17n0330_005:0712b16": "內證一切諸法如實樂相。",
    "X17n0330_005:0712b17": "爾時世尊欲重宣此義而說偈言。",
    "X17n0330_005:0712b18": "非我乘大乘(魏云我乘非大乘唐云我大乘非乘)非說亦非字非諦非",
    "X17n0330_005:0712b19": "解脫非無有境界然乘摩訶衍(此云大乘)三摩提(此云正定)自",
    "X17n0330_005:0712b20": "在種種意生身自在華莊嚴。",
    "X17n0330_005:0712b21": "通曰前五無間種性章偈云三乘與一乘非乘我",
    "X17n0330_005:0712b22": "所說上章偈云無乘及乘者無有乘建立我說為",
    "X17n0330_005:0712b23": "一乘因上說自覺聖智相及一乘相竟遂指出三",
    "X17n0330_005:0712b24": "種生意身前二種意生身屬大乘邊事後一種意",
    "X17n0330_005:0712c01": "生身屬非乘邊事故偈中單頌種類俱生無行作",
    "X17n0330_005:0712c02": "意生身只此一乘更無餘乘此一乘即是非乘此",
    "X17n0330_005:0712c03": "非乘不與大乘同日語也謂之曰大乘有說有字",
    "X17n0330_005:0712c04": "有諦有解脫有境界即有乘建立不可語於無作",
    "X17n0330_005:0712c05": "行也我所說無作行意生身即是非乘離言語相",
    "X17n0330_005:0712c06": "離文字相非四聖諦非三解脫不假修習湛然寂",
    "X17n0330_005:0712c07": "靜又非一向無有同於偏空境界然無而不無是",
    "X17n0330_005:0712c08": "為真無有而不有是為妙有故乘摩訶衍大乘之",
    "X17n0330_005:0712c09": "法而所證三摩提正受得神力自在謂之曰自在",
    "X17n0330_005:0712c10": "則非三昧樂正受意生身所可幾也及至種類俱",
    "X17n0330_005:0712c11": "生現種種意生身有如妙華莊嚴其身亦得神力",
    "X17n0330_005:0712c12": "自在謂之曰自在則非覺自性性意生身所可幾",
    "X17n0330_005:0712c13": "也是自在者即無行作是無行作意生身無有能",
    "X17n0330_005:0712c14": "乘及以所乘雖不離大乘其實非乘既非有乘建",
    "X17n0330_005:0712c15": "立故曰非我乘大乘也臨濟云山僧見處無佛無",
    "X17n0330_005:0712c16": "眾生無古無今得者便得不歷時節無修無證無",
    "X17n0330_005:0712c17": "得無失一切時中更無別法設有一法過此者我",
    "X17n0330_005:0712c18": "說如夢如化山僧所說皆是道流即今目前孤明",
    "X17n0330_005:0712c19": "歷歷地聽者此人處處不滯通貫十方三界自在",
    "X17n0330_005:0712c20": "入一切境差別不能回換一剎那間透入法界逢",
    "X17n0330_005:0712c21": "佛說佛逢祖說祖逢羅漢說羅漢逢餓鬼說餓鬼",
    "X17n0330_005:0712c22": "向一切處遊履國土教化眾生未曾離一念隨處",
    "X17n0330_005:0712c23": "清淨光透十方萬法一如道流大丈夫兒今日方",
    "X17n0330_005:0712c24": "知本來無事秪為你信不及念念馳求捨頭覓頭",
    "X17n0330_005:0713a01": "自不能歇如圓頓菩薩入法界現身向淨土中厭",
    "X17n0330_005:0713a02": "凡忻聖如此之流取捨未忘染淨心在如禪宗見",
    "X17n0330_005:0713a03": "解又且不然直是見今更無時節此臨濟無上心",
    "X17n0330_005:0713a04": "印却與此段印著。",
    "X17n0330_005:0713a05": "爾時大慧菩薩摩訶薩白佛言世尊如世尊說若男",
    "X17n0330_005:0713a06": "子女人行五無間業不入無擇地獄世尊云何男子",
    "X17n0330_005:0713a07": "女人行五無間業不入無擇地獄佛告大慧諦聽諦",
    "X17n0330_005:0713a08": "聽善思念之當為汝說大慧白佛言善哉世尊唯然",
    "X17n0330_005:0713a09": "受教佛告大慧云何五無間業所謂殺父母及害羅",
    "X17n0330_005:0713a10": "漢破壞眾僧惡心出佛身血大慧眾生母謂愛更受",
    "X17n0330_005:0713a11": "生貪喜俱(魏云更受後生貪喜俱出)如緣母立(二譯有何者為父母)無明為",
    "X17n0330_005:0713a12": "父生入處聚落斷二根本名害父母。",
    "X17n0330_005:0713a13": "通曰前有五無間種性及修行無間得意生身茲",
    "X17n0330_005:0713a14": "又舉五無間業無間雖同義各有屬無間種性者",
    "X17n0330_005:0713a15": "不相間雜之謂也修行無間者理本無間行亦無",
    "X17n0330_005:0713a16": "間也此無間業乃無間地獄之業幽沉極苦雖此",
    "X17n0330_005:0713a17": "世界壞猶入他方無間地獄受報作如此業而不",
    "X17n0330_005:0713a18": "受此報者蓋世尊方便言之超佛越祖之談非尋",
    "X17n0330_005:0713a19": "常所測矧其所謂業者皆善業也特借五無間為",
    "X17n0330_005:0713a20": "喻耳所謂善言惡語皆歸第一義諦其可不善思",
    "X17n0330_005:0713a21": "念之乎曰殺父母者非殺其父母之謂也吾身中",
    "X17n0330_005:0713a22": "自有父母焉云何為母謂愛為母流愛為種更受",
    "X17n0330_005:0713a23": "後生貪喜二者與愛俱出是貪生喜色之懷不能",
    "X17n0330_005:0713a24": "自立緣愛而立如此堅固妄想色身不能自立緣",
    "X17n0330_005:0713b01": "母而立故謂愛為母也云何為父謂無明為父無",
    "X17n0330_005:0713b02": "明有二一發業無明乃多生習氣種子一潤生無",
    "X17n0330_005:0713b03": "明乃受生時見所愛境而納胎者也有此無明遂",
    "X17n0330_005:0713b04": "生起六根十二處五陰聚落和合而成身故謂無",
    "X17n0330_005:0713b05": "明為父也是五陰之身一者愛為根本非愛則不",
    "X17n0330_005:0713b06": "能潤生二者無明為根本非無明則不能發業有",
    "X17n0330_005:0713b07": "此二根本故生死輪迴無休歇時若能以人無我",
    "X17n0330_005:0713b08": "觀斷二根本令諸結使不復更生故名害父母也",
    "X17n0330_005:0713b09": "僧問藥山學人擬歸鄉時如何山曰汝父母遍身",
    "X17n0330_005:0713b10": "紅爛臥在荊棘林中汝歸何所曰恁麼則不歸去",
    "X17n0330_005:0713b11": "也山曰汝却須歸去汝若歸去我示汝箇休糧方",
    "X17n0330_005:0713b12": "子曰便請山曰二時上堂不得齩破一粒米必如",
    "X17n0330_005:0713b13": "藥山言終日喫飯不曾齩著一粒米方能斷愛斷",
    "X17n0330_005:0713b14": "無明也。",
    "X17n0330_005:0713b15": "彼諸使不現如鼠毒發諸法究竟斷彼名害羅漢。",
    "X17n0330_005:0713b16": "通曰此害羅漢諸經有作毀經燒像云者總為壞",
    "X17n0330_005:0713b17": "法寶故此亦云彼諸使不現諸法究竟斷彼斷法",
    "X17n0330_005:0713b18": "即所以害羅漢也諸使謂八十八使即上貪愛無",
    "X17n0330_005:0713b19": "明等建立為三界九品惑以四念住等法漸次按",
    "X17n0330_005:0713b20": "伏能令不現但暫時不現耳遇緣即發如鼠齧人",
    "X17n0330_005:0713b21": "瘡雖已愈然毒藏於中遇雷即發此諸法但斷麤",
    "X17n0330_005:0713b22": "惑未斷細惑但斷結使未斷習氣故不回心鈍阿",
    "X17n0330_005:0713b23": "羅漢雖入非非想定八萬劫滿復受後有若能以",
    "X17n0330_005:0713b24": "法無我觀究竟斷彼微細結習一一蕩除如前但",
    "X17n0330_005:0713c01": "知見所斷法此則進於修所斷法故名害羅漢也",
    "X17n0330_005:0713c02": "此諸使不現是鈍阿羅漢法究竟斷彼庶幾法空",
    "X17n0330_005:0713c03": "昔黃檗遊天台逢一僧如舊識同行屬澗水暴漲",
    "X17n0330_005:0713c04": "檗倚杖而立其僧率檗同過檗云請兄先過其僧",
    "X17n0330_005:0713c05": "即浮笠於水上便過檗云我却共箇梢子作隊悔",
    "X17n0330_005:0713c06": "不一棒打殺其僧於水上合掌讚嘆云真大乘器",
    "X17n0330_005:0713c07": "也非我所及如黃檗者真能害羅漢者也。",
    "X17n0330_005:0713c08": "云何破僧謂異相諸陰和合積聚究竟斷彼名為破",
    "X17n0330_005:0713c09": "僧。",
    "X17n0330_005:0713c10": "通曰僧者謂諸比丘無我相無人相和合聚為一",
    "X17n0330_005:0713c11": "眾此破和合僧者謂色陰有相色不自色以有異",
    "X17n0330_005:0713c12": "色四陰受想行識為之和合故有色相是異相諸",
    "X17n0330_005:0713c13": "陰以為非色實能積聚而成色以為無相實能和",
    "X17n0330_005:0713c14": "合而成相雖能積聚而無其形雖能和合而無其",
    "X17n0330_005:0713c15": "質今究竟斷彼受想行識次第銷盡使和合者散",
    "X17n0330_005:0713c16": "積聚者壞不但泯其相并緣起是相者而泯之矣",
    "X17n0330_005:0713c17": "有四陰為緣則有和合無緣誰為和合故異相諸",
    "X17n0330_005:0713c18": "陰破名為破僧也前諸使不現但滅受想次斷法",
    "X17n0330_005:0713c19": "執行陰稍除今八識現起見相二分皆由七識為",
    "X17n0330_005:0713c20": "之和合此破和合者正破七識半分外依於六識",
    "X17n0330_005:0713c21": "者也處州法海立禪師因朝廷有旨革本寺為神",
    "X17n0330_005:0713c22": "霄宮師陞座謂眾曰都緣未徹所以說是說非蓋",
    "X17n0330_005:0713c23": "為不真便乃分彼分此我身尚且不有身外烏足",
    "X17n0330_005:0713c24": "道哉正眼觀來一場笑具今則聖君垂旨更僧寺",
    "X17n0330_005:0714a01": "作神霄佛頭上添箇冠兒有何不可山僧今日不",
    "X17n0330_005:0714a02": "免橫擔拄杖高挂鉢囊向無縫塔中安身立命於",
    "X17n0330_005:0714a03": "無根樹下嘯月吟風一任乘雲仙客駕鶴高人來",
    "X17n0330_005:0714a04": "此呪水書符叩牙作法他年成道白日上昇堪報",
    "X17n0330_005:0714a05": "不報之恩以助無為之化秪恐不是玉是玉也大",
    "X17n0330_005:0714a06": "奇然雖如是且道山僧轉身一句作麼生道還委",
    "X17n0330_005:0714a07": "悉麼擲下拂子竟爾趣寂此唐武宗破和合僧但",
    "X17n0330_005:0714a08": "能破有形僧耳不如立禪師向無縫塔中安身立",
    "X17n0330_005:0714a09": "命直破五陰而出真能行無間行者。",
    "X17n0330_005:0714a10": "大慧不覺外自共相自心現量七識身以三解脫無",
    "X17n0330_005:0714a11": "漏惡想究竟斷彼七種識佛(唐云八識身佛)名為惡心出佛",
    "X17n0330_005:0714a12": "身血。",
    "X17n0330_005:0714a13": "通曰一切見分相分皆是自心現量彼斷諸陰和",
    "X17n0330_005:0714a14": "合積聚相者覺心外有法非究竟斷也彼惟不覺",
    "X17n0330_005:0714a15": "外法諸陰各有自體而為自相諸陰和合為人而",
    "X17n0330_005:0714a16": "為共相皆是自心現量但以七識身為自佛性染",
    "X17n0330_005:0714a17": "淨雖泯我執尚存此種識不可不斷也七識半分",
    "X17n0330_005:0714a18": "微細內依於八識唐作斷彼八識身佛然八識流",
    "X17n0330_005:0714a19": "注是滅不得者唯七識為染淨依多生熏習染淨",
    "X17n0330_005:0714a20": "種子與八識相依可以蕩除必以三解脫空無相",
    "X17n0330_005:0714a21": "無願之法必以三無漏戒定慧之法是大乘有力",
    "X17n0330_005:0714a22": "惡想足搗七識樞穴八識即如來法身七識即其",
    "X17n0330_005:0714a23": "流注之血究竟斷彼七識種子佛性俱生無明淨",
    "X17n0330_005:0714a24": "盡異熟皆空故名惡心出佛身血也此即望如恬",
    "X17n0330_005:0714b01": "靜無風匝匝之波能破此種識即能轉識成智而",
    "X17n0330_005:0714b02": "證如來清淨法身矣雲門舉世尊初降生一手指",
    "X17n0330_005:0714b03": "天一手指地周行七步目顧四方云天上天下唯",
    "X17n0330_005:0714b04": "我獨尊門曰我當時若見一棒打殺與狗子喫貴",
    "X17n0330_005:0714b05": "圖天下太平後長靈卓頌曰周行七步便稱尊家",
    "X17n0330_005:0714b06": "醜那堪放出門只向母胎度人畢也須一棒一條",
    "X17n0330_005:0714b07": "痕天目禮頌云未曾撞入摩耶腹兩手知他甚處",
    "X17n0330_005:0714b08": "安右脇出來魔境現只堪惆悵不堪觀此諸尊宿",
    "X17n0330_005:0714b09": "可謂惡心出佛身血者。",
    "X17n0330_005:0714b10": "若男子女人行此無間事者名五無間亦名無間等",
    "X17n0330_005:0714b11": "(魏云名證如實法唐云即得現證實法)復次大慧有外五無間今當演",
    "X17n0330_005:0714b12": "說汝及餘菩薩摩訶薩聞是義已於未來世不墮愚",
    "X17n0330_005:0714b13": "癡云何五無間謂先所說無間若行此者於三解脫",
    "X17n0330_005:0714b14": "一一不得無間等法除此已餘化神力現無間等謂",
    "X17n0330_005:0714b15": "聲聞化神力菩薩化神力如來化神力為餘作無間",
    "X17n0330_005:0714b16": "罪者除疑悔過為勸發故神力變化現無間等無有",
    "X17n0330_005:0714b17": "一向作無間事不得無間等除覺自心現量離身財",
    "X17n0330_005:0714b18": "妄想離我我所攝受或時遇善知識解脫餘趣相續",
    "X17n0330_005:0714b19": "妄想。",
    "X17n0330_005:0714b20": "通曰真如實際本無間斷今五無間業趨向真如",
    "X17n0330_005:0714b21": "名無間行有此行即證此法故得現證真如實際",
    "X17n0330_005:0714b22": "與無間等此借外五無間以喻內無間行但有其",
    "X17n0330_005:0714b23": "名耳非實有是事也若外五無間有應墮者有不",
    "X17n0330_005:0714b24": "應墮者有應墮而卒不墮者其義非一若執一為",
    "X17n0330_005:0714c01": "是即墮愚痴云何為外五無間謂先所說殺父母",
    "X17n0330_005:0714c02": "害羅漢破和合僧出佛身血若實有此行者即於",
    "X17n0330_005:0714c03": "三解脫證得不得空不得證無相不得證無願不",
    "X17n0330_005:0714c04": "得證為彼罪業深重煩惱纏縛雖行三解脫法門",
    "X17n0330_005:0714c05": "一一不得證無間等法應須償業入無間獄也除",
    "X17n0330_005:0714c06": "此造業者必入無間獄無惑己他若如來諸大菩",
    "X17n0330_005:0714c07": "薩及大聲聞即上三種意生身神力變化現五無",
    "X17n0330_005:0714c08": "間業為餘眾生造無間業者為欲勸發令其改過",
    "X17n0330_005:0714c09": "為欲開示令其除疑以神通力示其同事使彼造",
    "X17n0330_005:0714c10": "業者尋即悔過除疑證於解脫此皆化現非是實",
    "X17n0330_005:0714c11": "造未有一向實造無間事而不入無間獄者然則",
    "X17n0330_005:0714c12": "造業者畢竟不可免乎惟除覺自心現量生死涅",
    "X17n0330_005:0714c13": "槃平等一如即不見無間等可得良由內離身見",
    "X17n0330_005:0714c14": "妄想能斷愛與無明二根本惑外離得法資財妄",
    "X17n0330_005:0714c15": "想能離諸使不現諸法離五陰和合自心而為之",
    "X17n0330_005:0714c16": "我及五陰和合色法而為之我所既無能取又無",
    "X17n0330_005:0714c17": "所取於七種識破除殆盡或於多生曾種般若緣",
    "X17n0330_005:0714c18": "熟或遇如來或遇菩薩或遇聲聞得聞正法開悟",
    "X17n0330_005:0714c19": "本心即得解脫餘趣相續生死輪迴種種妄想既",
    "X17n0330_005:0714c20": "無妄想即證真如是於三解脫得無間等法目前",
    "X17n0330_005:0714c21": "既無生死可得又何無間地獄之有此外五無間",
    "X17n0330_005:0714c22": "義不可不辨也世尊因靈山會上五百比丘得四",
    "X17n0330_005:0714c23": "禪定具五神通未得法忍以宿命智通各各自見",
    "X17n0330_005:0714c24": "過去殺父害母及諸重罪於自心內各各懷疑於",
    "X17n0330_005:0715a01": "甚深法不能證入於是文殊承佛神力遂手握利",
    "X17n0330_005:0715a02": "劍持逼如來世尊乃謂文殊曰住住不應作逆勿",
    "X17n0330_005:0715a03": "得害吾吾必被害為善被害文殊師利爾從本已",
    "X17n0330_005:0715a04": "來無有我人但以內心見有我人內心起時我必",
    "X17n0330_005:0715a05": "被害即名為害於是五百比丘自悟本心如夢如",
    "X17n0330_005:0715a06": "幻於夢幻中無有我人乃至能生所生父母於是",
    "X17n0330_005:0715a07": "五百比丘同讚嘆曰文殊大智士深遠法源底自",
    "X17n0330_005:0715a08": "手握利劍持逼如來身如劍佛亦爾一相無有二",
    "X17n0330_005:0715a09": "無相無所生是中云何殺取此段經文合而觀之",
    "X17n0330_005:0715a10": "則如來神力變化令諸作無間罪者皆得解脫信",
    "X17n0330_005:0715a11": "知一切由心造也。",
    "X17n0330_005:0715a12": "爾時世尊欲重宣此義而說偈言。",
    "X17n0330_005:0715a13": "貪愛名為母無明則為父覺境識為佛諸使為羅漢",
    "X17n0330_005:0715a14": "陰集名為僧無間次第斷謂是五無間不入無擇獄。",
    "X17n0330_005:0715a15": "通曰行外五無間業者所謂父母佛法僧皆在外",
    "X17n0330_005:0715a16": "有定位可指造此業者必入無間獄無疑已若行",
    "X17n0330_005:0715a17": "內五無間業者但以貪愛為母無明為父覺境界",
    "X17n0330_005:0715a18": "七種識為佛能斷諸使不現為羅漢五陰和合聚",
    "X17n0330_005:0715a19": "集為僧皆自八識田中著我人眾生壽者等相故",
    "X17n0330_005:0715a20": "立此名能以無間行次第斷除即無我人眾生壽",
    "X17n0330_005:0715a21": "者等相而證於無間真實法矣行是五無間者不",
    "X17n0330_005:0715a22": "作佛求不作法求不作僧求佛法僧且無之矣又",
    "X17n0330_005:0715a23": "何無擇地獄之有地獄既無誰為入者吾固謂若",
    "X17n0330_005:0715a24": "男子女人行五無間業不入無擇地獄者以此僧",
    "X17n0330_005:0715b01": "問臨濟如何是五無間業濟云殺父害母出佛身",
    "X17n0330_005:0715b02": "血破和合僧焚燒經像等此是五無間業云何是",
    "X17n0330_005:0715b03": "父濟云無明是父你一念心求起滅處不得如響",
    "X17n0330_005:0715b04": "應空隨處無事名為殺父云何是母濟云貪愛為",
    "X17n0330_005:0715b05": "母你一念心入欲界中求其貪愛惟見諸法空相",
    "X17n0330_005:0715b06": "處處無著名為害母云何是出佛身血濟云你向",
    "X17n0330_005:0715b07": "清淨法界中無一念心生解便處處黑暗是出佛",
    "X17n0330_005:0715b08": "身血云何是破和合僧濟云你一念心正達煩惱",
    "X17n0330_005:0715b09": "結使如空無所依是破和合僧云何是焚燒經像",
    "X17n0330_005:0715b10": "濟云見因緣空心空法空一念決定斷逈然無事",
    "X17n0330_005:0715b11": "便是焚燒經像大德若如是達得免被他凡聖名",
    "X17n0330_005:0715b12": "礙此臨濟以向上一路發明五無間業所謂心悟",
    "X17n0330_005:0715b13": "轉法華者非耶。",
    "X17n0330_005:0715b14": "爾時大慧菩薩復白佛言世尊惟願為說佛之知覺",
    "X17n0330_005:0715b15": "世尊何等是佛之知覺佛告大慧覺人法無我了知",
    "X17n0330_005:0715b16": "二障離二種死斷二煩惱是名佛之知覺聲聞緣覺",
    "X17n0330_005:0715b17": "得此法者亦名為佛以是因緣故我說一乘。",
    "X17n0330_005:0715b18": "爾時世尊欲重宣此義而說偈言。",
    "X17n0330_005:0715b19": "善知二無我二障煩惱斷永離二種死是名佛知覺。",
    "X17n0330_005:0715b20": "通曰一大事因緣名佛知見開示悟入之者但有",
    "X17n0330_005:0715b21": "一乘更無餘乘本法華旨也此亦言非我乘大乘",
    "X17n0330_005:0715b22": "是佛之知覺雖大乘菩薩不易測也故願佛說言",
    "X17n0330_005:0715b23": "佛謂覺一切佛法者名為正覺知妄槃若不須方",
    "X17n0330_005:0715b24": "便人法二執為惑二空為智既以二空空其二執",
    "X17n0330_005:0715c01": "是無惑障能空之智亦泯是無智障然惑障乃分",
    "X17n0330_005:0715c02": "段生死根因智障乃變易生死根因因滅則果滅",
    "X17n0330_005:0715c03": "故離分段變易二死二煩惱者一見惑名分別煩",
    "X17n0330_005:0715c04": "惱二修惑名俱生煩惱至極果方能斷盡佛之知",
    "X17n0330_005:0715c05": "覺覺此而已若聲聞緣覺法執未忘所知障在不",
    "X17n0330_005:0715c06": "離變易死俱生煩惱未斷能於諸過一一覺破得",
    "X17n0330_005:0715c07": "究竟遠離同於佛覺即名為佛以是因緣故我說",
    "X17n0330_005:0715c08": "但有一乘更無餘乘也偈曰善知善之一字有味",
    "X17n0330_005:0715c09": "二乘知人無我菩薩知法無我大費功力不可謂",
    "X17n0330_005:0715c10": "善諸大菩薩能斷二障能斷二煩惱猶屬對治不",
    "X17n0330_005:0715c11": "若如來二障煩惱自斷二乘離分段死不離變易",
    "X17n0330_005:0715c12": "死菩薩雖離二死未得永離必如是究盡方可名",
    "X17n0330_005:0715c13": "佛之知覺也入此知覺所謂非我乘大乘者可默",
    "X17n0330_005:0715c14": "識矣百丈云智濁照清慧清識濁在佛名照慧在",
    "X17n0330_005:0715c15": "菩薩名智在二乘及眾生邊名識亦名煩惱在佛",
    "X17n0330_005:0715c16": "名果中說因在眾生名因中說果在佛名轉法輪",
    "X17n0330_005:0715c17": "在眾生名法輪轉在菩薩名瓔珞莊嚴具在眾生",
    "X17n0330_005:0715c18": "名五陰叢林在佛名本地無明是無明明故云無",
    "X17n0330_005:0715c19": "明為道體不同眾生暗蔽無明必明於百丈無明",
    "X17n0330_005:0715c20": "之說然後可窺佛之知覺非昭昭靈靈者可擬。",
    "X17n0330_005:0715c21": "爾時大慧菩薩白佛言世尊何故世尊於大眾中唱",
    "X17n0330_005:0715c22": "如是言我是過去一切佛及種種受生我爾時作曼",
    "X17n0330_005:0715c23": "陀轉輪聖王六牙大象及鸚鵡鳥釋提桓因善眼仙",
    "X17n0330_005:0715c24": "人如是等百千生經說(唐云說百千本生之事)。",
    "X17n0330_005:0716a01": "佛告大慧以四等故(唐云依四平等秘密意故)如來應供等正覺",
    "X17n0330_005:0716a02": "於大眾中唱如是言我爾時作拘留孫拘那含牟尼",
    "X17n0330_005:0716a03": "迦葉佛云何四等謂字等語等法等身等是名四等",
    "X17n0330_005:0716a04": "以四種等故如來應供等正覺於大眾中唱如是言",
    "X17n0330_005:0716a05": "云何字等若字稱我為佛彼字亦稱一切諸佛(唐云謂我",
    "X17n0330_005:0716a06": "名佛一切如來亦名為佛)彼字自性無有差別是名字等。",
    "X17n0330_005:0716a07": "通曰佛覺即是法身法身一而已矣故說一乘若",
    "X17n0330_005:0716a08": "以法身本一而疑報化之身種種不同但於相上",
    "X17n0330_005:0716a09": "自生障礙耳以佛智觀之一切平等何百千本生",
    "X17n0330_005:0716a10": "之事不歸於一哉佛以過去為頂生王為帝釋為",
    "X17n0330_005:0716a11": "仙人乃至為象若鸚鵡等說是法身難以遽信故",
    "X17n0330_005:0716a12": "說過去一切佛是我以字平等語平等法平等身",
    "X17n0330_005:0716a13": "平等四者相等密意而說即是我也云何謂字平",
    "X17n0330_005:0716a14": "等耶若彼字稱我名佛過去一切如來亦同彼字",
    "X17n0330_005:0716a15": "而稱為佛佛字自性無異無別有是實即有是名",
    "X17n0330_005:0716a16": "有是名即有是字若菩薩而下即不得此名名同",
    "X17n0330_005:0716a17": "字同謂我是過去一切佛奚不可也仰山問三聖",
    "X17n0330_005:0716a18": "汝名什麼聖云慧寂仰云慧寂是我聖云我名慧",
    "X17n0330_005:0716a19": "然仰山呵呵大笑雪竇頌云雙收雙放若為宗騎",
    "X17n0330_005:0716a20": "虎由來要絕功笑罷不知何處去只應千古動悲",
    "X17n0330_005:0716a21": "風若二尊宿彼此互換把手並行實是難測必契",
    "X17n0330_005:0716a22": "乎此方解字等。",
    "X17n0330_005:0716a23": "云何語等謂我六十四種梵音言語相生彼諸如來",
    "X17n0330_005:0716a24": "應供等正覺亦如是六十四種梵音言語相生無增",
    "X17n0330_005:0716b01": "無減無有差別迦陵頻伽(此云妙聲鳥)梵音聲性。",
    "X17n0330_005:0716b02": "通曰六十四種梵音如密跡力士經說佛聲有八",
    "X17n0330_005:0716b03": "轉謂體業具為從屬於呼是八轉聲各具八德謂",
    "X17n0330_005:0716b04": "調和聲柔軟聲諦了聲易解聲無錯謬聲無雌小",
    "X17n0330_005:0716b05": "聲廣大聲深遠聲八八即成六十四聲言語相生",
    "X17n0330_005:0716b06": "不離梵音一切諸佛皆然正法念經云迦陵頻伽",
    "X17n0330_005:0716b07": "出妙音聲若天若人緊那羅等無能及者唯除如",
    "X17n0330_005:0716b08": "來音聲故佛以一音演法隨類各解非具足此音",
    "X17n0330_005:0716b09": "聲性而能然乎惟於音聲性無增減無差別故六",
    "X17n0330_005:0716b10": "十四種梵音與一切諸佛等也南泉喚院主主應",
    "X17n0330_005:0716b11": "諾泉曰佛九十日在忉利天為母說法時優填王",
    "X17n0330_005:0716b12": "思佛請目連運神通三轉攝匠人往彼彫佛像秪",
    "X17n0330_005:0716b13": "彫得三十一相為甚麼梵音相彫不得主問如何",
    "X17n0330_005:0716b14": "是梵音相泉曰賺殺人藥山一夜登山經行忽雲",
    "X17n0330_005:0716b15": "開見月大嘯一聲應澧陽東九十里許居民盡謂",
    "X17n0330_005:0716b16": "東家明晨迭相推問直至藥山徒眾曰昨夜和尚",
    "X17n0330_005:0716b17": "山頂大嘯李翱贈之詩曰選得幽居愜野情終年",
    "X17n0330_005:0716b18": "無送亦無迎有時直上孤峰頂月下披雲嘯一聲",
    "X17n0330_005:0716b19": "即藥山聲聞九十里可知如來迦陵仙音遍十方",
    "X17n0330_005:0716b20": "界殆非虗語。",
    "X17n0330_005:0716b21": "云何身等謂我與諸佛法身及色身相好無有差別",
    "X17n0330_005:0716b22": "除為調伏彼彼諸趣差別眾生故示現種種差別色",
    "X17n0330_005:0716b23": "身是名身等。",
    "X17n0330_005:0716b24": "通曰法身及色身相好指法報化三身與諸佛無",
    "X17n0330_005:0716c01": "異然法身唯一報身有二謂自受用及他受用自",
    "X17n0330_005:0716c02": "受用者恒自受用廣大法樂他受用者令菩薩眾",
    "X17n0330_005:0716c03": "受用大乘法樂化身有三謂大化千丈盧舍那及",
    "X17n0330_005:0716c04": "無邊相好等小化丈六釋迦隨類化即所云種種",
    "X17n0330_005:0716c05": "受生頂生天帝大象鸚鵡等無處不入然轉滅三",
    "X17n0330_005:0716c06": "心即得三身一根本心即第八識轉得法身二依",
    "X17n0330_005:0716c07": "本心即第七識轉得報身三起事心即前六識轉",
    "X17n0330_005:0716c08": "得化身佛佛咸證此心故身等也疎山上堂云病",
    "X17n0330_005:0716c09": "僧咸通年前會得法身邊事咸通年後會得法身",
    "X17n0330_005:0716c10": "向上事雲門出問如何是法身邊事山曰枯椿曰",
    "X17n0330_005:0716c11": "如何是法身向上事山曰非枯椿門曰還許某甲",
    "X17n0330_005:0716c12": "說道理也無山曰許門曰枯樁豈不是明法身邊",
    "X17n0330_005:0716c13": "事山曰是門曰非枯樁豈不是明法身向上事山",
    "X17n0330_005:0716c14": "曰是門曰秪如法身還該一切也無山曰法身周",
    "X17n0330_005:0716c15": "遍豈得不該門指淨瓶曰秪如淨瓶還該法身麼",
    "X17n0330_005:0716c16": "山曰闍黎莫向淨瓶邊覓門便禮拜古德云長者",
    "X17n0330_005:0716c17": "長法身短者短法身天童拈云且道舜若多神喚",
    "X17n0330_005:0716c18": "甚麼作法身良久云還會麼不可續鳧截鶴夷嶽",
    "X17n0330_005:0716c19": "盈壑去也此語政恐人向虗空裏釘橛去在。",
    "X17n0330_005:0716c20": "云何法等謂我及彼佛得三十七菩提分法略說佛",
    "X17n0330_005:0716c21": "法無障礙智是名四等是故如來應供等正覺於大",
    "X17n0330_005:0716c22": "眾中唱如是言。",
    "X17n0330_005:0716c23": "通曰三十七菩提分法曰四念處曰四正勤曰四",
    "X17n0330_005:0716c24": "神足曰五根曰五力曰七覺支曰八聖道何謂四",
    "X17n0330_005:0717a01": "念住謂身念住受念住心念住法念住於內身外",
    "X17n0330_005:0717a02": "身內外身等不起尋思具正念知為欲調伏世貪",
    "X17n0330_005:0717a03": "憂等住集滅觀無所依止何謂四正斷謂未生惡",
    "X17n0330_005:0717a04": "不生已生惡永斷未生善令生已生善不忘何謂",
    "X17n0330_005:0717a05": "四神足謂欲三摩地勤三摩地心三摩地觀三摩",
    "X17n0330_005:0717a06": "地依離依厭依滅回向於捨何謂五根謂信根精",
    "X17n0330_005:0717a07": "進根念根定根慧根何謂五力謂信力精進力念",
    "X17n0330_005:0717a08": "力定力慧力何謂七等覺謂念等覺支擇法等覺",
    "X17n0330_005:0717a09": "支精進等覺支喜等覺支輕安等覺支定等覺支",
    "X17n0330_005:0717a10": "捨等覺支何謂八聖道謂正見正思惟正語正業",
    "X17n0330_005:0717a11": "正命正精進正念正定皆所以斷除煩惱而趨向",
    "X17n0330_005:0717a12": "菩提之妙法也總以喻顯法性如地念處如種子",
    "X17n0330_005:0717a13": "正勤為種植神足如抽芽五根如生根五力如莖",
    "X17n0330_005:0717a14": "葉增長開七覺華結八正果一切諸佛所證無異",
    "X17n0330_005:0717a15": "諸佛以此化導眾生我亦無異故名法等佛法至",
    "X17n0330_005:0717a16": "大若於其中微有障礙即不相等我唯於佛法得",
    "X17n0330_005:0717a17": "無障礙智一真平等法界無有彼此差別但略說",
    "X17n0330_005:0717a18": "有此四等耳若究而言之法法皆等寧但四者而",
    "X17n0330_005:0717a19": "已哉是故如來於大眾中唱如是言我是過去一",
    "X17n0330_005:0717a20": "切佛佛之知覺既無兩般佛之三身自同一轍故",
    "X17n0330_005:0717a21": "我說一乘也昔僧問趙州萬法歸一一歸何處州",
    "X17n0330_005:0717a22": "云我在青州作一領布衫重七斤雪竇頌云徧辟",
    "X17n0330_005:0717a23": "曾挨老古錐七斤衫重幾人知如今拋擲西湖裏",
    "X17n0330_005:0717a24": "下載清風付與誰又僧問古德深山懸崖逈絕無",
    "X17n0330_005:0717b01": "人處還有佛法也無古德云有僧云如何是深山",
    "X17n0330_005:0717b02": "裏佛法古德云石頭大底大小底小且道有佛法",
    "X17n0330_005:0717b03": "商量也無若道他有佛法他又何曾說心說性說",
    "X17n0330_005:0717b04": "玄說妙若道無佛法旨趣他又不曾辜負你問頭",
    "X17n0330_005:0717b05": "明得此意方知下載清風也。",
    "X17n0330_005:0717b06": "爾時世尊欲重宣此義而說偈言。",
    "X17n0330_005:0717b07": "迦葉拘留孫拘那含是我以此四種等我為佛子說。",
    "X17n0330_005:0717b08": "通曰見在賢劫第一尊曰拘留孫佛此云所應斷",
    "X17n0330_005:0717b09": "第二尊曰拘那含牟尼此云金寂第三尊曰迦葉",
    "X17n0330_005:0717b10": "此云飲光拘留孫說法偈曰見身無實是佛身了",
    "X17n0330_005:0717b11": "心如幻是佛幻了得身心本性空斯人與佛何殊",
    "X17n0330_005:0717b12": "別拘那含說法偈曰佛不見身知是佛若實有知",
    "X17n0330_005:0717b13": "別無佛智者能知罪性空坦然不怖於生死迦葉",
    "X17n0330_005:0717b14": "佛說法偈曰一切眾生性清淨從本無生無可滅",
    "X17n0330_005:0717b15": "即此身心是幻生幻化之中無罪福釋迦牟尼此",
    "X17n0330_005:0717b16": "云能仁是第四尊然於大眾中每說迦葉拘留孫",
    "X17n0330_005:0717b17": "拘那含是我為得佛法無障礙智故字等語等身",
    "X17n0330_005:0717b18": "等法等以此四種相等與一切佛更無差別此可",
    "X17n0330_005:0717b19": "與佛子道難為眾人言也世尊常與阿難行次見",
    "X17n0330_005:0717b20": "一古佛塔世尊便作禮阿難曰此是甚麼人塔世",
    "X17n0330_005:0717b21": "尊曰此是過去諸佛塔阿難曰過去諸佛是甚麼",
    "X17n0330_005:0717b22": "人弟子世尊曰是吾弟子阿難曰應當如是百丈",
    "X17n0330_005:0717b23": "童子時隨母入寺拜佛指尊像問母此是何物母",
    "X17n0330_005:0717b24": "曰是佛童云形容似人無異我後亦當作焉故知",
    "X17n0330_005:0717c01": "百丈具有如來種性其紹隆佛法也何疑。",
    "X17n0330_005:0717c02": "大慧復白佛言如世尊所說我從某夜得最正覺乃",
    "X17n0330_005:0717c03": "至某夜入般涅槃於其中間乃至不說一字亦不已",
    "X17n0330_005:0717c04": "說當說不說是佛說(魏云佛語非語)世尊如來應供等正覺",
    "X17n0330_005:0717c05": "何因說言不說是佛說佛告大慧我因二法故作如",
    "X17n0330_005:0717c06": "是說云何二法謂緣自得法及本住法是名二法因",
    "X17n0330_005:0717c07": "此二法故我如是說云何緣自得法若彼如來所得",
    "X17n0330_005:0717c08": "我亦得之無增無減緣自得法究竟境界離言說妄",
    "X17n0330_005:0717c09": "想離字二趣(唐云證智所得離言語相離分別相離名字相)。",
    "X17n0330_005:0717c10": "通曰上言佛之知覺與一切佛無異所謂覺一切",
    "X17n0330_005:0717c11": "佛法者可以言說示也至緣自得樂相但可自知",
    "X17n0330_005:0717c12": "不容言說故大慧復舉世尊四十九年不曾說著",
    "X17n0330_005:0717c13": "一字是向上一路言說不及不說即是佛說佛說",
    "X17n0330_005:0717c14": "即是不說過去佛如是當來佛亦如是依何等義",
    "X17n0330_005:0717c15": "作如是說佛以緣自得法及本住法二者皆不容",
    "X17n0330_005:0717c16": "言說故也云何緣自得法若彼如來識自本心見",
    "X17n0330_005:0717c17": "自本性於無上菩提有所證得我亦從中證得無",
    "X17n0330_005:0717c18": "增無減惟無一法可得故無增減若可增可減即",
    "X17n0330_005:0717c19": "有可說惟無增減即是自得法究竟境界離言說",
    "X17n0330_005:0717c20": "相不可以有聲分別說離文字相不可以無聲分",
    "X17n0330_005:0717c21": "別說離此二趣但可自知自解此緣自得法故不",
    "X17n0330_005:0717c22": "說也雲門云佛法大煞有祗是舌頭短復自云長",
    "X17n0330_005:0717c23": "也天童拈云雲門大師雖然自起自倒要且車不",
    "X17n0330_005:0717c24": "橫推理無曲斷又烏石靈觀禪師云若言我不道",
    "X17n0330_005:0718a01": "即啞却我口若言我道即禿却我舌覺範云佛法",
    "X17n0330_005:0718a02": "大有秪是牙痛諸尊宿得自覺聖智善樂如啞子",
    "X17n0330_005:0718a03": "喫苦瓜不能說似於人信知如來有不說說也。",
    "X17n0330_005:0718a04": "云何本住法謂古先聖道如金銀等性法界常住若",
    "X17n0330_005:0718a05": "如來出世若不出世法界常住如趣彼城道譬如士",
    "X17n0330_005:0718a06": "夫行曠野中見向古城平坦正道即隨入城受如意",
    "X17n0330_005:0718a07": "樂(唐云謂法本性如金在鑛若佛出世若不出世法住法位法界法性皆悉常住譬如有人行曠野中見向",
    "X17n0330_005:0718a08": "古城平坦舊道即便隨入止息遊戲)大慧於意云何彼作是道及城中",
    "X17n0330_005:0718a09": "種種樂耶答言不也(魏云彼人始作是道隨入城耶始作種種諸莊嚴耶)佛告",
    "X17n0330_005:0718a10": "大慧我及過去一切諸佛法界常住亦復如是(唐云我及",
    "X17n0330_005:0718a11": "諸佛所證真如常住法性亦復如是)是故說言我從某夜得最正覺乃",
    "X17n0330_005:0718a12": "至某夜入般涅槃於其中間不說一字亦不已說當",
    "X17n0330_005:0718a13": "說。",
    "X17n0330_005:0718a14": "通曰云何本住法不容說也言法性本自常住所",
    "X17n0330_005:0718a15": "謂諸法從本來常自寂滅相是法住法位世間相",
    "X17n0330_005:0718a16": "常住是也如金在鑛在鑛不增出鑛不減此金銀",
    "X17n0330_005:0718a17": "性也故有佛不增無佛不減此法界法也法界常",
    "X17n0330_005:0718a18": "住不增不減即是平坦道路眾聖共由由此道者",
    "X17n0330_005:0718a19": "即登彼岸受如意樂良由此道非由始作及入城",
    "X17n0330_005:0718a20": "中種種受樂亦非始作以無作故本無可說大道",
    "X17n0330_005:0718a21": "平坦受用自在從古以然非待今日我及諸佛所",
    "X17n0330_005:0718a22": "證真如常住法性亦復如是唯在自行自知默契",
    "X17n0330_005:0718a23": "而已以自得者即本住法俱不可說是故始終中",
    "X17n0330_005:0718a24": "間不說一字僧問天柱山崇慧禪師達磨未來此",
    "X17n0330_005:0718b01": "土時還有佛法也無師曰未來且置即今事作麼",
    "X17n0330_005:0718b02": "生曰某甲不會乞師指示師曰萬古長空一朝風",
    "X17n0330_005:0718b03": "月僧無語師復曰闍黎會麼曰不會師曰自己分",
    "X17n0330_005:0718b04": "上作麼生干他達磨來與不來作麼他家來大似",
    "X17n0330_005:0718b05": "賣卜漢見汝不會為汝錐破卦文纔生吉凶盡在",
    "X17n0330_005:0718b06": "汝分上一切自看僧曰如何是解卜底人師曰汝",
    "X17n0330_005:0718b07": "纔出門時便不中也問如何是大通智勝佛師曰",
    "X17n0330_005:0718b08": "曠大劫來不曾擁滯不是大通智勝佛是甚麼曰",
    "X17n0330_005:0718b09": "為甚麼佛法不現前師曰只為汝不會所以成不",
    "X17n0330_005:0718b10": "現前汝若會去亦無佛可成問從上諸聖有何言",
    "X17n0330_005:0718b11": "說師曰汝今見吾有何言說觀慧禪師種種說話",
    "X17n0330_005:0718b12": "大似此段義疏。",
    "X17n0330_005:0718b13": "爾時世尊欲重宣此義而說偈言。",
    "X17n0330_005:0718b14": "我某夜成道至某夜涅槃於此二中間我都無所說",
    "X17n0330_005:0718b15": "緣自得法住故我作是說彼佛及與我悉無有差別。",
    "X17n0330_005:0718b16": "通曰前說字等語等身等法等未嘗無說也所可",
    "X17n0330_005:0718b17": "說者覺一切佛法耳至緣自得樂相並無開口處",
    "X17n0330_005:0718b18": "所以始於成道終于涅槃於二中間不說一字緣",
    "X17n0330_005:0718b19": "本住法本自寂滅本自常住得此法者離言說相",
    "X17n0330_005:0718b20": "離文字相非說之所可及故都無所說也此向上",
    "X17n0330_005:0718b21": "一路不容言說我及諸佛悉無差別亦不已說當",
    "X17n0330_005:0718b22": "說故謂不說是佛說也僧問廣德義禪師古人云",
    "X17n0330_005:0718b23": "言語道斷非去來今此理如何德云彌勒涅槃知",
    "X17n0330_005:0718b24": "幾劫護明猶未降迦維丹霞頌云妙湛圓明第一",
    "X17n0330_005:0718c01": "機降生成道涅槃時迦維摩竭雙林樹認著元來",
    "X17n0330_005:0718c02": "不是伊林泉道還知言語道斷非去來今處麼一",
    "X17n0330_005:0718c03": "堂風冷淡千古意分明。",
    "X17n0330_005:0718c04": "爾時大慧菩薩復請世尊惟願為說一切法有無有",
    "X17n0330_005:0718c05": "相令我及餘菩薩摩訶薩離有無有相疾得阿耨多",
    "X17n0330_005:0718c06": "羅三藐三菩提佛告大慧諦聽諦聽善思念之當為",
    "X17n0330_005:0718c07": "汝說大慧白佛言善哉世尊唯然受教佛告大慧此",
    "X17n0330_005:0718c08": "世間依有二種謂依有及無墮性非性欲見不離離",
    "X17n0330_005:0718c09": "想(魏云以見有諸法見無諸法非究竟法生究竟想)。",
    "X17n0330_005:0718c10": "通曰因上言過去佛是我則似有相又言不說一",
    "X17n0330_005:0718c11": "字則似無相須離此有無二相方得無上菩提故",
    "X17n0330_005:0718c12": "請世尊詳言之淨名云本際不可得以生死涅槃",
    "X17n0330_005:0718c13": "本來平等有無二俱離故世間眾生依有起見者",
    "X17n0330_005:0718c14": "不出生死法依無起見者不出涅槃法墮有者謂",
    "X17n0330_005:0718c15": "實有是性固是欲見墮無者謂有已還無一切非",
    "X17n0330_005:0718c16": "性亦是欲見彼墮有欲見者固未能出離生死彼",
    "X17n0330_005:0718c17": "墮無欲見者亦不能出離生死妄謂出離本非究",
    "X17n0330_005:0718c18": "竟法生究竟想是墮有者不足論而墮無者當深",
    "X17n0330_005:0718c19": "辨也大論云若不得般若方便入阿毗曇即墮有",
    "X17n0330_005:0718c20": "中入空即墮無中倒執正法還成邪人世固有學",
    "X17n0330_005:0718c21": "佛法成外道見者安可不深辨乎百丈云文殊是",
    "X17n0330_005:0718c22": "七佛祖師亦云是娑婆世界第一主首菩薩無端",
    "X17n0330_005:0718c23": "作見佛想問法想被佛威神力故左降二鐵圍山",
    "X17n0330_005:0718c24": "不是不解特與諸學人作標則令諸後學人莫作",
    "X17n0330_005:0719a01": "與麼見聞但無一切有無等法有無等見一箇箇",
    "X17n0330_005:0719a02": "透過三句外是名如意寶是名寶華承足若作佛",
    "X17n0330_005:0719a03": "見法見但是一切有無等見名眼翳見所見故亦",
    "X17n0330_005:0719a04": "名見纏亦名見蓋亦名見孽秪如今念念及一切",
    "X17n0330_005:0719a05": "見聞覺知及一切塵垢袪得盡但是一塵一色總",
    "X17n0330_005:0719a06": "是一佛但起一念總是一佛三世五陰念念誰知",
    "X17n0330_005:0719a07": "其數是名佛逼塞虗空是名分身佛是名寶塔見",
    "X17n0330_005:0719a08": "必如百丈所云方名究竟法也。",
    "X17n0330_005:0719a09": "大慧云何世間依有謂有世間因緣生非不有從有",
    "X17n0330_005:0719a10": "生非無有生(唐云謂有因緣而生諸法實非不有實有諸法從因緣生非無法生)大慧",
    "X17n0330_005:0719a11": "彼如是說者是說世間無因。",
    "X17n0330_005:0719a12": "通曰若了世間諸法本自無生則有而不有是謂",
    "X17n0330_005:0719a13": "妙有未嘗不假因緣和合生然即因緣非因緣故",
    "X17n0330_005:0719a14": "不著於有也若世間依有見者謂實有因緣而生",
    "X17n0330_005:0719a15": "諸法非無因緣也實有諸法從因緣生非無諸法",
    "X17n0330_005:0719a16": "也彼作如是說者謂世間實有生因吾以為是無",
    "X17n0330_005:0719a17": "因說也外道妄計作者以為生因如勝性四大時",
    "X17n0330_005:0719a18": "和合微塵自在等以為生法之本然此數者是所",
    "X17n0330_005:0719a19": "作非是能作是所生非是能生本不能生而妄以",
    "X17n0330_005:0719a20": "為生因是無因也世豈有無因而能生者乎故知",
    "X17n0330_005:0719a21": "世間於非因計因是於非有計有也墮有見者誠",
    "X17n0330_005:0719a22": "妄律師法明謂大珠曰禪師家多落空珠曰都是",
    "X17n0330_005:0719a23": "座主家落空明大驚曰何得落空珠曰經綸是紙",
    "X17n0330_005:0719a24": "墨文字者俱是空設於聲上建立名句等法無非",
    "X17n0330_005:0719b01": "是空座主執滯教體豈不落空明曰禪師落空否",
    "X17n0330_005:0719b02": "珠曰不落空明曰何得却不落空珠曰文字等皆",
    "X17n0330_005:0719b03": "從智慧而生大用現前那得落空知此則知依有",
    "X17n0330_005:0719b04": "者無因。",
    "X17n0330_005:0719b05": "大慧云何世間依無謂受貪恚痴性已然後妄想計",
    "X17n0330_005:0719b06": "著貪恚癡性非性大慧若不取有性者性相寂靜故",
    "X17n0330_005:0719b07": "(魏云無有諸法以不見諸物相故)謂諸如來聲聞緣覺不取貪恚痴",
    "X17n0330_005:0719b08": "性為有為無大慧此中何等為壞者大慧白佛言世",
    "X17n0330_005:0719b09": "尊若彼取貪恚痴性後不復取佛告大慧善哉善哉",
    "X17n0330_005:0719b10": "汝如是解大慧非但貪恚癡性非性為壞者於聲聞",
    "X17n0330_005:0719b11": "緣覺及佛亦是壞者所以者何謂內外不可得故煩",
    "X17n0330_005:0719b12": "惱性異不異故大慧貪恚痴若內若外不可得貪恚",
    "X17n0330_005:0719b13": "痴性無身故無取故非佛聲聞緣覺是壞者佛聲聞",
    "X17n0330_005:0719b14": "緣覺自性解脫故縛與縛因非性故大慧若有縛者",
    "X17n0330_005:0719b15": "應有縛是縛因故大慧如是說壞者是名無有相。",
    "X17n0330_005:0719b16": "通曰所謂世間依無見者謂彼受貪恚痴性知其",
    "X17n0330_005:0719b17": "造種種業不免於苦已遂欲斷彼貪恚痴性妄想",
    "X17n0330_005:0719b18": "分別計著有已還無一切皆空以為涅槃夫先受",
    "X17n0330_005:0719b19": "之而後斷之見有物相以為對治非真寂靜法也",
    "X17n0330_005:0719b20": "若不取世間諸有相者不見有貪恚痴性可取即",
    "X17n0330_005:0719b21": "不見有貪恚痴性可斷性相如如本自寂靜故此",
    "X17n0330_005:0719b22": "寂靜之法非一切凡愚所可幾也謂諸如來聲聞",
    "X17n0330_005:0719b23": "緣覺不取世間貪恚痴性唯其不取安所見其有",
    "X17n0330_005:0719b24": "乎夫既不有安所見其無乎此三乘聖人無貪恚",
    "X17n0330_005:0719c01": "痴性非先有後無之謂也然本來寂靜之理與彼",
    "X17n0330_005:0719c02": "外道斷滅之見頓殊二者不可無辨故問大慧何",
    "X17n0330_005:0719c03": "者為壞大慧則以先取貪等後不復取名之曰壞",
    "X17n0330_005:0719c04": "夫先取之既見其有後不復取又見其無是欲壞",
    "X17n0330_005:0719c05": "滅所有將無所不壞者故佛謂此人非但不取貪",
    "X17n0330_005:0719c06": "痴等性先有後無為是斷滅彼於三乘聖人所證",
    "X17n0330_005:0719c07": "不生不滅之法亦是斷滅究竟亦無三乘名字同",
    "X17n0330_005:0719c08": "歸於壞而已不知三乘聖人所證非斷滅比所以",
    "X17n0330_005:0719c09": "者何謂貪嗔痴等內而身心外而塵垢一切了不",
    "X17n0330_005:0719c10": "可得故貪嗔痴性即是煩惱此煩惱性即是菩提",
    "X17n0330_005:0719c11": "如氷之與水異不異故夫貪恚痴性若內身中不",
    "X17n0330_005:0719c12": "可得若外法中亦不可得是貪恚痴性本無體故",
    "X17n0330_005:0719c13": "既無體性即無可取既無可取即無可壞故如來",
    "X17n0330_005:0719c14": "聲聞緣覺有悟于此但見諸法寂靜本無可取非",
    "X17n0330_005:0719c15": "與貪恚痴作對而欲壞之也三乘聖人既非是壞",
    "X17n0330_005:0719c16": "者何以能無貪恚痴耶以三乘聖人所證真如自",
    "X17n0330_005:0719c17": "性本自解脫故心境不相到當處解脫外不見有",
    "X17n0330_005:0719c18": "為之縛者內不見有為縛之因者縛與縛因本非",
    "X17n0330_005:0719c19": "有故煩惱為縛煩惱性自空無明無縛之因無明",
    "X17n0330_005:0719c20": "性自空縛與縛因俱空安得不解脫也若見有貪",
    "X17n0330_005:0719c21": "恚痴性為縛者應有五住煩惱為縛之因欲斷其",
    "X17n0330_005:0719c22": "縛必斷其因是見縛與縛因為有性故不悟煩惱",
    "X17n0330_005:0719c23": "性異不異故乃欲一一而斷壞之以為非有是於",
    "X17n0330_005:0719c24": "本非有者妄計為有於本非無者妄計為無如是",
    "X17n0330_005:0720a01": "說壞者是焦芽敗種斷佛種性者也是名一切無",
    "X17n0330_005:0720a02": "有相世間依於無見而取無相者如此僧問大珠",
    "X17n0330_005:0720a03": "如何得大涅槃珠曰不造生死業曰如何是生死",
    "X17n0330_005:0720a04": "業珠曰求大涅槃是生死業捨垢取淨是生死業",
    "X17n0330_005:0720a05": "有得有證是生死業不脫對治門是生死業曰云",
    "X17n0330_005:0720a06": "何即得解脫珠曰本自無縛不用求解直用直行",
    "X17n0330_005:0720a07": "是無等等知此則知依無者非真涅槃也。",
    "X17n0330_005:0720a08": "大慧因是故我說寧取人見如須彌山不起無所有",
    "X17n0330_005:0720a09": "增上慢空見大慧無所有增上慢者是名為壞墮自",
    "X17n0330_005:0720a10": "共相見希望不知自心現量(唐云墮自共見欲樂之中不了諸法唯心所現)",
    "X17n0330_005:0720a11": "見外性無常剎那展轉壞陰界入相續流注變滅離",
    "X17n0330_005:0720a12": "文字相妄想是名為壞者。",
    "X17n0330_005:0720a13": "通曰唐云我依此義密意而說寧起我見如須彌",
    "X17n0330_005:0720a14": "山不起空見懷增上慢彼以一切無所有唯見一",
    "X17n0330_005:0720a15": "空世間萬法無足加其上者已是慢矣及聞真空",
    "X17n0330_005:0720a16": "不空之說當下寂滅不假功勳便乃拂衣而去此",
    "X17n0330_005:0720a17": "所謂增上慢也如此空見即如永嘉所云豁達空",
    "X17n0330_005:0720a18": "撥因果莽莽蕩蕩招殃禍是已故世尊密意而說",
    "X17n0330_005:0720a19": "寧起我見不起空見甚言空見之不可起也而斷",
    "X17n0330_005:0720a20": "滅空見名為壞者墮在偏空取證有涅槃相可得",
    "X17n0330_005:0720a21": "有能證涅槃者而為之自相有所證涅槃者而為",
    "X17n0330_005:0720a22": "之共相但見涅槃為可欲樂以此希望得果不知",
    "X17n0330_005:0720a23": "一切萬法唯心所現本自寂滅不必壞也彼唯持",
    "X17n0330_005:0720a24": "一壞見何所不壞故見外而器界性本無常剎那",
    "X17n0330_005:0720b01": "之間展轉變壞是於外無所不空也又見內而根",
    "X17n0330_005:0720b02": "身陰界入等相續流注皆從變滅是於內無所不",
    "X17n0330_005:0720b03": "空也遂謂遠離言語文字等相妄想分別以為一",
    "X17n0330_005:0720b04": "切皆無是依於無者名之為壞也彼但見一切諸",
    "X17n0330_005:0720b05": "法生已還滅不了本來無生滅義至於無始流注",
    "X17n0330_005:0720b06": "不可滅者亦欲滅之是斷滅如來種性者為害最",
    "X17n0330_005:0720b07": "大故佛謂寧起我見不起空見也永嘉集觀心第",
    "X17n0330_005:0720b08": "三語云心與空相應則譏毀讚譽何憂何喜身與",
    "X17n0330_005:0720b09": "空相應則刀割香塗何苦何樂依報與空相應則",
    "X17n0330_005:0720b10": "施與劫奪何得何失心與空不空相應則愛見都",
    "X17n0330_005:0720b11": "忘慈悲普救身與空不空相應則內同枯木外見",
    "X17n0330_005:0720b12": "威儀依報與空不空相應則永絕貪求資財給濟",
    "X17n0330_005:0720b13": "心與空不空非空非不空相應則實相初明開佛",
    "X17n0330_005:0720b14": "知見身與空不空非空非不空相應則一塵入正",
    "X17n0330_005:0720b15": "受諸塵三昧起依報與空不空非空非不空相應",
    "X17n0330_005:0720b16": "則香臺寶閣嚴土化生必如此一一透過方得真",
    "X17n0330_005:0720b17": "空之理豈無所有空見便為究竟。",
    "X17n0330_005:0720b18": "爾時世尊欲重宣此義而說偈言。",
    "X17n0330_005:0720b19": "有無是二邊乃至心境界(唐云心所行)淨除彼境界平等",
    "X17n0330_005:0720b20": "心寂滅無取境界性滅非無所有有事悉如如如賢",
    "X17n0330_005:0720b21": "聖境界。",
    "X17n0330_005:0720b22": "通曰此頌若不取有性者性相寂靜故有無二邊",
    "X17n0330_005:0720b23": "如有貪等如無貪等是外境界至心見其有而取",
    "X17n0330_005:0720b24": "之以為有心見其無而不取以為無乃心所行之",
    "X17n0330_005:0720c01": "境界也此二皆惑總名不淨若淨除彼二種境界",
    "X17n0330_005:0720c02": "非唯不著於事抑且不存於心則此心非有非無",
    "X17n0330_005:0720c03": "豁然平等不作有見不作無見一心湛然常自寂",
    "X17n0330_005:0720c04": "滅此寂滅性但不取有無境界而見其滅耳非一",
    "X17n0330_005:0720c05": "無所有而謂之滅也若滅而一無所有即墮於無",
    "X17n0330_005:0720c06": "相境界矣即斷滅一切有事矣安得謂之如如一",
    "X17n0330_005:0720c07": "切萬法悉是真如能如真如即一切寂靜今平等",
    "X17n0330_005:0720c08": "寂滅性者當無事時固自如如即有事時悉皆如",
    "X17n0330_005:0720c09": "如心境如如寂然不動不必斷滅外境而後見其",
    "X17n0330_005:0720c10": "不動也此如如境界豈凡夫所及哉乃聖賢自得",
    "X17n0330_005:0720c11": "生智善樂境界剎那無有生相剎那無有滅相本",
    "X17n0330_005:0720c12": "自不生焉見其有本自不滅焉見其無此有無二",
    "X17n0330_005:0720c13": "俱離所謂性相寂靜者此也普明和尚示眾云祖",
    "X17n0330_005:0720c14": "師心法洞貫十方今古恒然法爾如是如是之法",
    "X17n0330_005:0720c15": "不假修而自就不假得而自圓一切現成名不動",
    "X17n0330_005:0720c16": "地用而非有不用非無妙體湛然恒常不變體合",
    "X17n0330_005:0720c17": "妙用應備無為映現重重無邊色相心無自性觸",
    "X17n0330_005:0720c18": "事全彰不動道場遍十方界如斯境界略暫回光",
    "X17n0330_005:0720c19": "背覺合塵妄為影事此之事意如王大路行之即",
    "X17n0330_005:0720c20": "是假使不行亦在其路如斯所論猶是化門之說",
    "X17n0330_005:0720c21": "若以舉唱宗乘唯有一時散去好若悟得散去消",
    "X17n0330_005:0720c22": "息不但有無境界不著即寂靜境界亦無著處。",
    "X17n0330_005:0720c23": "無種而有生生已而復滅因緣有非有不住我教法",
    "X17n0330_005:0720c24": "非外道非佛非我亦非餘因緣所集起云何而得無",
    "X17n0330_005:0721a01": "誰集因緣有而復說言無邪見論生法妄想計有無",
    "X17n0330_005:0721a02": "若知無所生亦復無所滅觀此悉空寂有無二俱離。",
    "X17n0330_005:0721a03": "通曰此頌世間依有及無者不達聖賢境界也彼",
    "X17n0330_005:0721a04": "諸外道說無因而有生則墮有見說生已而復滅",
    "X17n0330_005:0721a05": "則墮無見其所謂有者待因緣而有其所謂無者",
    "X17n0330_005:0721a06": "待因緣而無因緣即是生滅法非住我教中不生",
    "X17n0330_005:0721a07": "不滅之法也我法寂靜相非外道所作亦非佛所",
    "X17n0330_005:0721a08": "作非我所作亦非餘眾所作諸法從緣生諸法從",
    "X17n0330_005:0721a09": "緣滅本自無生本無可壞由因緣和合集聚而起",
    "X17n0330_005:0721a10": "者本未嘗無也然因緣各無自性誰為集聚因緣",
    "X17n0330_005:0721a11": "而為之有既無與集者則因緣當體空寂諸法原",
    "X17n0330_005:0721a12": "自非有何必更說言無哉故知說有者但論無因",
    "X17n0330_005:0721a13": "生法固是邪見其說有已還無者妄計一切斷滅",
    "X17n0330_005:0721a14": "亦屬妄想良由不知我教法不生不滅之妙故至",
    "X17n0330_005:0721a15": "於此若知一切法唯心所現本自無生亦復無滅",
    "X17n0330_005:0721a16": "生滅既無寂滅現前觀此自性自相本自空寂無",
    "X17n0330_005:0721a17": "事如是有事亦如是常自如如湛然不動彼有無",
    "X17n0330_005:0721a18": "二見何從而起哉有無俱離疾得無上菩提此賢",
    "X17n0330_005:0721a19": "聖境界豈外道所敢望也昔七祖婆須蜜尊者付",
    "X17n0330_005:0721a20": "法佛陀難提乃說偈曰心同虗空界示等虗空法",
    "X17n0330_005:0721a21": "證得虗空時無是無非法即入慈心三昧時梵王",
    "X17n0330_005:0721a22": "帝釋及諸天眾俱來作禮而說偈言賢劫眾聖祖",
    "X17n0330_005:0721a23": "而當第七位尊者哀念我請為說佛地尊者從三",
    "X17n0330_005:0721a24": "昧起示眾曰我所得法而非有故若識佛地離有",
    "X17n0330_005:0721b01": "無故語已還入三昧示涅槃相此有無二俱離即",
    "X17n0330_005:0721b02": "無上心印也。",
    "X17n0330_005:0721b03": "爾時大慧菩薩復白佛言世尊唯願為我及諸菩薩",
    "X17n0330_005:0721b04": "說宗通相若善分別宗通相者我及諸菩薩通達是",
    "X17n0330_005:0721b05": "相通達是相已速成阿耨多羅三藐三菩提不隨覺",
    "X17n0330_005:0721b06": "想及眾魔外道佛告大慧諦聽諦聽善思念之當為",
    "X17n0330_005:0721b07": "汝說大慧白佛言唯然受教佛告大慧一切聲聞緣",
    "X17n0330_005:0721b08": "覺菩薩有二種通相謂宗通及說通(魏云為我及諸菩薩建立修行",
    "X17n0330_005:0721b09": "正法之相佛答云有二種法一者建立正法相二者說建立正法相)大慧宗通者謂緣",
    "X17n0330_005:0721b10": "自得勝進相離言說文字妄想趣無漏界自覺地自",
    "X17n0330_005:0721b11": "相遠離一切虗妄覺想降伏一切外道眾魔緣自覺",
    "X17n0330_005:0721b12": "趣光明輝發是名宗通相(魏云能取無漏正戒證諸地修行相法離諸外道虗",
    "X17n0330_005:0721b13": "妄覺觀諸魔境界降伏一切外道諸魔顯示自身內證之法唐云超過一切不正思覺伏魔外道生智慧光)。",
    "X17n0330_005:0721b14": "通曰上言不生不滅有無俱離是我教法是自性",
    "X17n0330_005:0721b15": "宗也若自性宗通即能建立正法不隨一切妄想",
    "X17n0330_005:0721b16": "邪解速證菩提莫要於此世尊井及說通者不但",
    "X17n0330_005:0721b17": "自度兼能度人也宗通云者謂緣自得勝進義相",
    "X17n0330_005:0721b18": "得意忘言遠離言說文字分別但可自知云爾自",
    "X17n0330_005:0721b19": "得勝進之相云何謂能取無漏正戒證諸地修行",
    "X17n0330_005:0721b20": "相法所謂三無漏學由戒而定而慧故正戒為先",
    "X17n0330_005:0721b21": "自有漏趣無漏至無漏界則一念相應自得其本",
    "X17n0330_005:0721b22": "心名自覺地得分證真如由是增進十地即是勝",
    "X17n0330_005:0721b23": "進之相此覺地自相非人可知故曰自得但有一",
    "X17n0330_005:0721b24": "真實更無餘枝葉一切魔外虗妄覺想俱已遠離",
    "X17n0330_005:0721c01": "既已超過一切不正思覺故能降伏魔外生智慧",
    "X17n0330_005:0721c02": "光此智慧光即般若智乃降伏魔外之利劍也緣",
    "X17n0330_005:0721c03": "自覺趣顯示自身內證之法無師智自然智光明",
    "X17n0330_005:0721c04": "輝發如大地火發觸著便燒何魔外而不降伏者",
    "X17n0330_005:0721c05": "乎是謂建立正法相即謂之宗通相也百支舉野",
    "X17n0330_005:0721c06": "狐因緣次黃檗便問古人錯對一轉語落在野狐",
    "X17n0330_005:0721c07": "身今日轉轉不錯是如何丈云近前來向汝道黃",
    "X17n0330_005:0721c08": "檗近前打師一掌丈拍手笑云將謂胡鬚赤更有",
    "X17n0330_005:0721c09": "赤鬚胡溈山舉前話問仰山仰云黃檗常用此機",
    "X17n0330_005:0721c10": "溈云汝道天生得從人得仰云亦是稟受師承亦",
    "X17n0330_005:0721c11": "是自宗通溈云如是如是雪峰問德山從上宗乘",
    "X17n0330_005:0721c12": "學人還有分也無山打一棒云道甚麼曰不會至",
    "X17n0330_005:0721c13": "明日請益山曰我宗無語句實無一法與人峰因",
    "X17n0330_005:0721c14": "此有省巖頭聞之曰德山老人一條脊梁骨硬似",
    "X17n0330_005:0721c15": "鉄拗不折然雖如此於唱教門中猶較些子以上",
    "X17n0330_005:0721c16": "二則即宗通樣子也。",
    "X17n0330_005:0721c17": "云何說通相謂說九部種種教法離異不異有無等",
    "X17n0330_005:0721c18": "相以巧方便隨順眾生如應說法令得度脫是名說",
    "X17n0330_005:0721c19": "通相大慧汝及餘菩薩應當修學。",
    "X17n0330_005:0721c20": "通曰九部十二部中之九部也小乘九部無方廣",
    "X17n0330_005:0721c21": "無無問自說無授記大乘九部無因緣譬喻議論",
    "X17n0330_005:0721c22": "說是法者非謂善能講說其義要在了達本來無",
    "X17n0330_005:0721c23": "說無示離異不異有無四句等相離四句絕百非",
    "X17n0330_005:0721c24": "即上遠離言說文字妄想而以善巧方便隨順眾",
    "X17n0330_005:0722a01": "生應機說法皆說自得勝進之法令彼眾生離諸",
    "X17n0330_005:0722a02": "戲論證於實相各得度脫生滅了知性相空寂入",
    "X17n0330_005:0722a03": "我教法同一宗通故名說通也說通即說建立正",
    "X17n0330_005:0722a04": "法相非有宗教之別所謂了法不在言善入無言",
    "X17n0330_005:0722a05": "際而能示言說如響徧世間是也僧問五祖演如",
    "X17n0330_005:0722a06": "何是臨濟下事演曰五逆聞雷曰如何是雲門下",
    "X17n0330_005:0722a07": "事演曰紅旗閃爍曰如何是溈仰下事演曰斷碑",
    "X17n0330_005:0722a08": "橫古路曰如何是曹洞下事演曰馳書不到家僧",
    "X17n0330_005:0722a09": "禮拜演曰何不問法眼下事曰留與和尚演曰巡",
    "X17n0330_005:0722a10": "人犯夜此五家宗趣須一一善其旨方名說通。",
    "X17n0330_005:0722a11": "爾時世尊欲重宣此義而說偈言。",
    "X17n0330_005:0722a12": "宗及說通相緣自與教法(唐云自證及教法)善見善分別不",
    "X17n0330_005:0722a13": "隨諸覺想非有真實性如愚夫妄想云何起妄想非",
    "X17n0330_005:0722a14": "性為解脫觀察諸有為生滅等相續增長於二見顛",
    "X17n0330_005:0722a15": "倒無所知一是為真諦無罪為涅槃(唐云涅槃離心識唯此一法實)",
    "X17n0330_005:0722a16": "觀察世妄想如幻夢芭蕉雖有貪恚痴而實無有人",
    "X17n0330_005:0722a17": "從愛生諸陰有皆如幻夢。",
    "X17n0330_005:0722a18": "通曰宗說二通長行雙明之頌中合明之謂宗及",
    "X17n0330_005:0722a19": "說通相緣自得法而以教人既能善見自性以明",
    "X17n0330_005:0722a20": "宗趣又善分別諸法令人度脫玩一善字不假思",
    "X17n0330_005:0722a21": "惟不容擬議稱性而行自得其妙不隨諸魔外不",
    "X17n0330_005:0722a22": "正覺想所轉所以不隨諸覺想者以我所自得皆",
    "X17n0330_005:0722a23": "真實性而彼所覺想非有真實性也實無外境諸",
    "X17n0330_005:0722a24": "法如彼凡夫種種妄想分別既無實法當體空寂",
    "X17n0330_005:0722b01": "云何於中起貪恚痴欲見而覺想為有哉云何取",
    "X17n0330_005:0722b02": "貪恚痴非非性以為解脫而覺想為無哉試觀世",
    "X17n0330_005:0722b03": "間諸有為法生已還滅滅已復生生滅相續遞相",
    "X17n0330_005:0722b04": "遷改非真實性見其生者則以為有見其滅者則",
    "X17n0330_005:0722b05": "以為無生而滅滅而生外境無窮增長於二見依",
    "X17n0330_005:0722b06": "於有者逐境遷流名曰顛倒固為無知依於無者",
    "X17n0330_005:0722b07": "迷有漏天作無為解錯亂修習亦是顛倒此二見",
    "X17n0330_005:0722b08": "顛倒但憑心識各是其見造諸罪過終從淪墮豈",
    "X17n0330_005:0722b09": "得為真涅槃乎涅槃唯有一是為其遠離心識不",
    "X17n0330_005:0722b10": "作有無二見唯此一法實故名真諦證於真諦即",
    "X17n0330_005:0722b11": "無生死罪障乃為真涅槃也證此真實住如實處",
    "X17n0330_005:0722b12": "觀察世間一切妄想分別皆如幻夢如芭蕉非有",
    "X17n0330_005:0722b13": "真實幻夢喻心識四陰芭蕉喻色陰皆究竟無實",
    "X17n0330_005:0722b14": "既能了此身心不實則我執頓空縱有貪恚痴性",
    "X17n0330_005:0722b15": "而實無作者實無受者心境雙亡得人空慧而有",
    "X17n0330_005:0722b16": "見何從起乎然此諸陰從無始來愛為根本生諸",
    "X17n0330_005:0722b17": "五陰愛有生滅非真實性故生起五陰雖有亦非",
    "X17n0330_005:0722b18": "真實當處虗妄如幻如夢不可定執為有也既不",
    "X17n0330_005:0722b19": "可執之為有又何必斷之使無有無俱離得法空",
    "X17n0330_005:0722b20": "慧彼依於無而以貪恚癡非性非解脫者又何自",
    "X17n0330_005:0722b21": "而起哉二見不起俱離顛倒即名建立正法說此",
    "X17n0330_005:0722b22": "建立正法令人無罪共證涅槃即所謂善分別也",
    "X17n0330_005:0722b23": "宗通說通如後重出但四句偈耳非有真實性以",
    "X17n0330_005:0722b24": "下十六句偈應屬上文有無二俱離後綴而讀之",
    "X17n0330_005:0722c01": "其義自貫臨濟云學道人不了為執名句被他凡",
    "X17n0330_005:0722c02": "聖名礙所以障其道眼不得分明秪為十二分教",
    "X17n0330_005:0722c03": "皆是表顯之說學者不會便向表顯名句上生解",
    "X17n0330_005:0722c04": "皆是依倚落在因果未免三界生死你若欲得生",
    "X17n0330_005:0722c05": "死去住脫著自由即今識取聽法底人無形無相",
    "X17n0330_005:0722c06": "無根無本無住處活潑潑地應是萬種施設用處",
    "X17n0330_005:0722c07": "秪是無處所以覓著轉遠求之轉乖號之為秘密",
    "X17n0330_005:0722c08": "道流你莫認著箇夢幻伴子遲晚中間便歸無常",
    "X17n0330_005:0722c09": "你向此世界中覓什麼物作解脫如臨濟所見方",
    "X17n0330_005:0722c10": "名善見方名真解脫。",
    "X17n0330_005:0722c11": "爾時大慧菩薩白佛言世尊唯願為說不實妄想相",
    "X17n0330_005:0722c12": "不實妄想云何而生說何等法名不實妄想今何等",
    "X17n0330_005:0722c13": "法中不實妄想(唐云是何而生因何而生誰之所生)佛告大慧善哉善",
    "X17n0330_005:0722c14": "哉能問如來如是之義多所饒益多所安樂哀愍世",
    "X17n0330_005:0722c15": "間一切天人諦聽諦聽善思念之當為汝說大慧白",
    "X17n0330_005:0722c16": "佛言善哉世尊唯然受教佛告大慧種種義種種不",
    "X17n0330_005:0722c17": "實妄想計著妄想生大慧攝所攝計著不知自心現",
    "X17n0330_005:0722c18": "量及墮有無見增長外道見妄想習氣計著外種種",
    "X17n0330_005:0722c19": "義心心數妄想計著我我所生(唐云一切眾生於種種境不能了達自心",
    "X17n0330_005:0722c20": "所現計能所取虗妄執著起諸分別墮有無見增長外道妄見習氣心心所法相應起時執有外義種種可得",
    "X17n0330_005:0722c21": "計著於我及以我所是故名為虗妄分別)。",
    "X17n0330_005:0722c22": "通曰因上言觀察世妄想如夢幻芭蕉此即妄想",
    "X17n0330_005:0722c23": "無性之旨前聖轉相傳受不越乎此故大慧問是",
    "X17n0330_005:0722c24": "諸妄想相明知不實既是不實則無根矣云何而",
    "X17n0330_005:0723a01": "生說何等不實之法名之曰不實妄想此究竟妄",
    "X17n0330_005:0723a02": "想之體也於何等不實法中攀緣妄想此究竟妄",
    "X17n0330_005:0723a03": "想所緣之處也世尊以一切天人皆由妄想輪轉",
    "X17n0330_005:0723a04": "若知虗妄不實即悟妄想無性之旨當下即得安",
    "X17n0330_005:0723a05": "樂故能究竟此義者饒益為多彼世間種種義有",
    "X17n0330_005:0723a06": "名有相可得者皆虗妄不實一切眾生以七識不",
    "X17n0330_005:0723a07": "實妄想計著種種虗妄之法而六識妄想因之生",
    "X17n0330_005:0723a08": "矣曷言乎計著之為妄也彼計著者有能取有所",
    "X17n0330_005:0723a09": "取良由不知自心現量內外心境唯心所現如水",
    "X17n0330_005:0723a10": "中月不可執取今計能取者心所取者境虗妄執",
    "X17n0330_005:0723a11": "著實之以為有則墮凡夫有見空之以為無則墮",
    "X17n0330_005:0723a12": "二乘無見又從而分別以為亦有亦無非有非無",
    "X17n0330_005:0723a13": "則增長外道邪見由是妄想熏染八識田中而為",
    "X17n0330_005:0723a14": "習氣種子非一朝一夕之故矣執著外義種種可",
    "X17n0330_005:0723a15": "得心心數法相應而起總不離計著八識心王而",
    "X17n0330_005:0723a16": "為之我及五十一心數而為之我所是我及我所",
    "X17n0330_005:0723a17": "徒於外種種義計著不知外性非性本自不實也",
    "X17n0330_005:0723a18": "由是而知說有無二見法說增長外道見法名不",
    "X17n0330_005:0723a19": "實妄想之體於心心數法妄想於我我所計著為",
    "X17n0330_005:0723a20": "妄想所緣之處不實妄想之所以生由計著種種",
    "X17n0330_005:0723a21": "外法不實而生也若知自心現量外性非性即證",
    "X17n0330_005:0723a22": "於真實矣溈山問仰山忽有人問一切眾生但有",
    "X17n0330_005:0723a23": "業識茫茫無本可據子作麼生驗仰云若有僧來",
    "X17n0330_005:0723a24": "即召云某甲僧迴首乃云是甚麼待伊擬議向道",
    "X17n0330_005:0723b01": "非唯業識茫茫亦乃無本可據溈曰善哉天童頌",
    "X17n0330_005:0723b02": "云一喚迴頭識我不依稀蘿月又成鈎千金之子",
    "X17n0330_005:0723b03": "纔流落漠漠窮途有許愁萬松道為甚麼諸佛不",
    "X17n0330_005:0723b04": "動智到眾生分上喚作業識茫茫早知燈是火飯",
    "X17n0330_005:0723b05": "熟已多時。",
    "X17n0330_005:0723b06": "大慧白佛言世尊若種種義種種不實妄想計著妄",
    "X17n0330_005:0723b07": "想生攝所攝計著不知自心現量及墮有無見增長",
    "X17n0330_005:0723b08": "外道見妄想習氣計著外種種義心心數妄想我我",
    "X17n0330_005:0723b09": "所計著生(唐無此段)世尊若如是外種種義相墮有無相",
    "X17n0330_005:0723b10": "離性非性離見相世尊第一義亦如是離量根分譬",
    "X17n0330_005:0723b11": "因相(唐云離諸根量宗因譬喻)世尊何故一處妄想不實義種種",
    "X17n0330_005:0723b12": "性計著妄想生非計著第一義處相妄想生將無世",
    "X17n0330_005:0723b13": "尊說邪因論耶(魏云墮世間論唐云所言乖理)說一生一不生佛告",
    "X17n0330_005:0723b14": "大慧非妄想一生一不生所以者何謂有無妄想不",
    "X17n0330_005:0723b15": "生故外現性非性覺自心現量妄想不生大慧我說",
    "X17n0330_005:0723b16": "餘愚夫自心種種妄想相故事業在前種種妄想性",
    "X17n0330_005:0723b17": "相計著生云何愚夫得離我我所計著見離作所作",
    "X17n0330_005:0723b18": "因緣過覺自妄想心量身心轉變究竟明解一切地",
    "X17n0330_005:0723b19": "如來自覺境界離五法自性事見妄想以是因緣故",
    "X17n0330_005:0723b20": "我說妄想從種種不實義計著生知如實義得解脫",
    "X17n0330_005:0723b21": "自心種種妄想。",
    "X17n0330_005:0723b22": "通曰大慧因世尊言不實妄想從計著種種不實",
    "X17n0330_005:0723b23": "義生故牒上佛語而問若是外種種義相凡夫見",
    "X17n0330_005:0723b24": "其有二乘見其無此所墮有無相究竟不實離性",
    "X17n0330_005:0723c01": "非性而妄想分別之見亦究竟不實離於見相譬",
    "X17n0330_005:0723c02": "故幻事種種非實分別亦爾有無相離若如是者",
    "X17n0330_005:0723c03": "與第一義諦無異第一義諦所以異於世諦者以",
    "X17n0330_005:0723c04": "其遠離阿含聖所說法遠離諸根及建立三種量",
    "X17n0330_005:0723c05": "五分論宗因譬喻等相故名真實第一義若外種",
    "X17n0330_005:0723c06": "種義相離性非性離於見相與第一義無異者即",
    "X17n0330_005:0723c07": "是平等無二名為一處第一義處妄想既本不生",
    "X17n0330_005:0723c08": "則種種義處妄想亦不容生何故計著種種義相",
    "X17n0330_005:0723c09": "即妄想生而計著第一義相即妄想不生世尊將",
    "X17n0330_005:0723c10": "無同於外道邪因論一處說生一處說不生耶此",
    "X17n0330_005:0723c11": "疑最微謂真妄本無二體何故於妄說生於真不",
    "X17n0330_005:0723c12": "說生若計著妄處為生則計著真處亦生怪世尊",
    "X17n0330_005:0723c13": "不宜說妄想生也世尊明語之故論本來妄想不",
    "X17n0330_005:0723c14": "生但於愚夫不見本來者說妄想生欲令愚夫悟",
    "X17n0330_005:0723c15": "知本來即本不生何嘗說妄想生哉故謂妄想性",
    "X17n0330_005:0723c16": "非一處生一處不生也本來寂靜本無生滅所以",
    "X17n0330_005:0723c17": "者何謂諸法本不有而妄想為有者不生故諸法",
    "X17n0330_005:0723c18": "本不無而妄想為無者不生故彼妄想之所緣者",
    "X17n0330_005:0723c19": "外境也外種種義雖現有名相性即非性當體虗",
    "X17n0330_005:0723c20": "妄不見一切有無相可得唯覺一切法雖現有種",
    "X17n0330_005:0723c21": "種義皆自心現量如鏡中華如水中月非有非無",
    "X17n0330_005:0723c22": "無所容其分別此妄想之所以不生也妄想不生",
    "X17n0330_005:0723c23": "安所見其生而謂之生耶又安所見其不生而謂",
    "X17n0330_005:0723c24": "之不生耶故謂非妄想一生一不生也此但可與",
    "X17n0330_005:0724a01": "自覺聖智者道耳若餘愚夫於自心所現諸法自",
    "X17n0330_005:0724a02": "生分別即有種種妄想之相總不離在前所作事",
    "X17n0330_005:0724a03": "業隨先心生種種分別前五識攬境六識分別七",
    "X17n0330_005:0724a04": "識計著八識含藏各各執著有相生諸妄想故我",
    "X17n0330_005:0724a05": "說妄想生者說餘愚夫不能覺自心現量故有是",
    "X17n0330_005:0724a06": "過若不說者云何愚夫得離我我所計著妄想之",
    "X17n0330_005:0724a07": "見及離能作所作善惡事業因緣過患如實覺知",
    "X17n0330_005:0724a08": "於我我所生分別者是六識妄想之心量也於我",
    "X17n0330_005:0724a09": "我所計著者是七識妄想之心量也於作所作因",
    "X17n0330_005:0724a10": "緣者是前五識妄想之心量也含藏習氣種子為",
    "X17n0330_005:0724a11": "無始過患者是八識妄想之心量也覺知妄想心",
    "X17n0330_005:0724a12": "量唯是自心現量身心轉變轉八識成四智即此",
    "X17n0330_005:0724a13": "凡身而證聖果究竟明解十地次第到如來自覺",
    "X17n0330_005:0724a14": "境界五法三自性俱離不但離名相妄想已也而",
    "X17n0330_005:0724a15": "正智如如修證事見亦離不但離緣起妄想自性",
    "X17n0330_005:0724a16": "已也而成自性修證事見亦離此不但計著種種",
    "X17n0330_005:0724a17": "義相妄想不生即計著第一義處妄想亦不生如",
    "X17n0330_005:0724a18": "是心量即真如實際境界本自無生本自解脫以",
    "X17n0330_005:0724a19": "是方便因緣開導愚夫之故我說妄想從外種種",
    "X17n0330_005:0724a20": "義種種不實計著生即不離生死焉能解脫若覺",
    "X17n0330_005:0724a21": "自妄想心量到如來自覺境界知如實義真實不",
    "X17n0330_005:0724a22": "虗證於第一義諦即得解脫自心種種妄想不為",
    "X17n0330_005:0724a23": "我我所計著所縛不為作所作因緣過患所苦現",
    "X17n0330_005:0724a24": "前種種義相即是如如自體又何妄想之有妄想",
    "X17n0330_005:0724b01": "既無又誰為生誰為不生哉故說妄想生者正欲",
    "X17n0330_005:0724b02": "眾生悟知妄想無性同歸於無生而已臨濟示眾",
    "X17n0330_005:0724b03": "云今日學佛法者且要求真正見解若得真正見",
    "X17n0330_005:0724b04": "解生死不染去住自由不要求殊勝殊勝自至道",
    "X17n0330_005:0724b05": "流秪如自古先德皆有出入底路如山僧指示人",
    "X17n0330_005:0724b06": "處秪要你不受人惑要用便用更莫遲疑如今學",
    "X17n0330_005:0724b07": "者不得病在甚處病在不自信處你若自信不及",
    "X17n0330_005:0724b08": "即便茫茫地狥一切境轉被他萬境回換不得自",
    "X17n0330_005:0724b09": "由你若能歇得念念馳求心便與祖師不別你欲",
    "X17n0330_005:0724b10": "得識佛祖麼秪你面前聽法底是學人信不及便",
    "X17n0330_005:0724b11": "向外馳求設求得者皆是文字勝相終不得他活",
    "X17n0330_005:0724b12": "祖意莫錯此臨濟到如來自覺境界故其言直捷",
    "X17n0330_005:0724b13": "如此。",
    "X17n0330_005:0724b14": "爾時世尊欲重宣此義而說偈言。",
    "X17n0330_005:0724b15": "諸因及與緣從此生世間妄想著四句不知我所通",
    "X17n0330_005:0724b16": "世間非有生亦復非無生不從有無生亦非非有無",
    "X17n0330_005:0724b17": "諸因及與緣云何愚妄想非有亦非無亦復非有無",
    "X17n0330_005:0724b18": "如是觀世間心轉得無我。",
    "X17n0330_005:0724b19": "通曰此頌覺自妄想心量身心轉變之義長行似",
    "X17n0330_005:0724b20": "略偈乃詳之我說諸因緣法生諸世間者意顯諸",
    "X17n0330_005:0724b21": "法本無生故而愚夫不達乃反依因緣計著四句",
    "X17n0330_005:0724b22": "妄想分別此不知我所通義也我所通義世間諸",
    "X17n0330_005:0724b23": "法非從有生非從無生非從有無俱生亦非離有",
    "X17n0330_005:0724b24": "無不俱生諸因及與緣本自無生世間法如是本",
    "X17n0330_005:0724c01": "離四句云何愚夫依諸因緣妄想分別墮有無見",
    "X17n0330_005:0724c02": "不知此世間有無諸性本非有也本非無也亦復",
    "X17n0330_005:0724c03": "非非有非非無也若能如是觀於世間法本無生",
    "X17n0330_005:0724c04": "妄依何立故心不為境所轉而能轉乎境不依於",
    "X17n0330_005:0724c05": "妄而依於真不計著於我不計著於我所即身心",
    "X17n0330_005:0724c06": "轉變得二無我離四句絕百非不越世間而得解",
    "X17n0330_005:0724c07": "脫此我所通之義也黃檗云一等是學直須無學",
    "X17n0330_005:0724c08": "無凡無聖無淨無垢無大無小無漏無為如是一",
    "X17n0330_005:0724c09": "心中方便勤莊嚴聽汝學得三乘十二分教有一",
    "X17n0330_005:0724c10": "切見解總須捨却所以除去所有唯置一牀寢疾",
    "X17n0330_005:0724c11": "而臥秪是不起諸見無一法可得不被法障透脫",
    "X17n0330_005:0724c12": "三界凡聖境域始得名為出世佛所以云稽首如",
    "X17n0330_005:0724c13": "空無所依出過外道心既不異法亦不異心既無",
    "X17n0330_005:0724c14": "為法亦無為萬法盡由心變所以我心空故諸法",
    "X17n0330_005:0724c15": "空千品萬彚悉皆同盡十方空界同一心體心本",
    "X17n0330_005:0724c16": "不異法亦不異秪為汝見解不同所以異耳黃檗",
    "X17n0330_005:0724c17": "固得身心轉變妙處出語自別。",
    "X17n0330_005:0724c18": "一切性不生以從緣生故一切緣所作所作非自有",
    "X17n0330_005:0724c19": "事不自生事有二事過故無二事過故非有性可得",
    "X17n0330_005:0724c20": "觀諸有為法離攀緣所緣無心之心量我說為心量",
    "X17n0330_005:0724c21": "量者自性處緣性二俱離性究竟妙淨我說為心量。",
    "X17n0330_005:0724c22": "通曰此頌外現性非性覺自心現量之旨也承上",
    "X17n0330_005:0724c23": "言諸因及與緣從此生世間業已生矣何以謂之",
    "X17n0330_005:0724c24": "無生也由一切萬法性本不生但從緣生故生但",
    "X17n0330_005:0725a01": "緣生非自生也作但緣作非自作也一切緣所作",
    "X17n0330_005:0725a02": "故待緣而有者非所作自有性則果不能自生果",
    "X17n0330_005:0725a03": "果不自果必由於華若不待華而果則果有二果",
    "X17n0330_005:0725a04": "之過果上生果必無此事則所作事自性了不可",
    "X17n0330_005:0725a05": "得惟無自性可得是緣必待乎因緣不自生也因",
    "X17n0330_005:0725a06": "必待乎緣因不自生也故謂一切性不生也若覺",
    "X17n0330_005:0725a07": "一切性不生則觀諸世間有為諸法未嘗不生然",
    "X17n0330_005:0725a08": "內離于能緣之心外離于所緣之境心境俱亡當",
    "X17n0330_005:0725a09": "下無心可得是無心之心量即是自心現量不入",
    "X17n0330_005:0725a10": "計度不落方所其量無涯量之云者即如來藏性",
    "X17n0330_005:0725a11": "周徧充滿之自性處寂爾靈知逈然獨露能緣所",
    "X17n0330_005:0725a12": "緣二性俱離此自性處究竟妙淨即世間離世間",
    "X17n0330_005:0725a13": "即有為離有為染而不染名曰妙淨故我說名心",
    "X17n0330_005:0725a14": "量本來不生者此也大顛上堂曰夫學道人須識",
    "X17n0330_005:0725a15": "自家本心多見時輩秪認揚眉瞬目一語一默驀",
    "X17n0330_005:0725a16": "然印可以為心要此實未了吾今為汝分明說出",
    "X17n0330_005:0725a17": "各須聽取但除却一切妄運想念現量即是真心",
    "X17n0330_005:0725a18": "此心與塵境及守靜默時全無交涉即心是佛不",
    "X17n0330_005:0725a19": "待修治何以故應機自照冷冷自用窮其用處了",
    "X17n0330_005:0725a20": "不可得喚作妙用乃是本心此語大煞分明却與",
    "X17n0330_005:0725a21": "此段重重敷演。",
    "X17n0330_005:0725a22": "施設世諦我彼則無實事諸陰陰施設無事亦復然",
    "X17n0330_005:0725a23": "有四種平等相及因性生第三無我等第四修修者。",
    "X17n0330_005:0725a24": "通曰上言性究竟妙淨謂即世間出世間不離緣",
    "X17n0330_005:0725b01": "生而證無生何以臻此妙也彼有見於世間施設",
    "X17n0330_005:0725b02": "假名為我者究竟無我亦無主無實事可得諸陰",
    "X17n0330_005:0725b03": "各各施設自計為我者究竟無我亦無主亦無實",
    "X17n0330_005:0725b04": "事可得無世諦我即無人我執無諸陰施設二十",
    "X17n0330_005:0725b05": "身見等即無法我執人法俱泯內外兩忘即得一",
    "X17n0330_005:0725b06": "切處平等略分之有四種平等一者相平等相即",
    "X17n0330_005:0725b07": "五陰陰空則相與無相平等二者因果平等果者",
    "X17n0330_005:0725b08": "因所生生與所生俱無自生即因果一契第三我",
    "X17n0330_005:0725b09": "無我平等人我法我俱空則俱生我執盡融同歸",
    "X17n0330_005:0725b10": "於太虗故與無我等第四無我者是所修之法心",
    "X17n0330_005:0725b11": "轉得無我者是能修之人至於無我則無修無證",
    "X17n0330_005:0725b12": "而修與修者俱平等矣為五六七八識所轉即為",
    "X17n0330_005:0725b13": "世諦遷流不得平等不得名淨唯能轉識證於無",
    "X17n0330_005:0725b14": "心則即妄即真一切平等一切處皆淨故上所云",
    "X17n0330_005:0725b15": "妙淨者於平等而見其淨也黃檗云學道人莫疑",
    "X17n0330_005:0725b16": "四大為身四大無我我亦無主故如此身無我亦",
    "X17n0330_005:0725b17": "無主五陰為心五陰無我亦無主故知此心無我",
    "X17n0330_005:0725b18": "亦無主六根六塵六識和合生滅亦復如是十八",
    "X17n0330_005:0725b19": "界既空一切皆空唯有本心蕩然清淨此數語即",
    "X17n0330_005:0725b20": "與此段符契。",
    "X17n0330_005:0725b21": "妄想習氣轉有種種心生境界於外現是世俗心量",
    "X17n0330_005:0725b22": "外現而非有心見彼種種建立於身財我說為心量",
    "X17n0330_005:0725b23": "離一切諸見及離想所想無得亦無生我說為心量",
    "X17n0330_005:0725b24": "非性非非性性非性悉離謂彼心解脫我說為心量",
    "X17n0330_005:0725c01": "如如與空際涅槃及法界種種意生身我說為心量。",
    "X17n0330_005:0725c02": "通曰上已詳覺自心現量妄想不生之義此下復",
    "X17n0330_005:0725c03": "詳身心轉變到如來自覺境界之實也彼餘愚夫",
    "X17n0330_005:0725c04": "自心種種妄想相者皆由識轉不能轉識故妄想",
    "X17n0330_005:0725c05": "分別者六識也習氣染污者七識也含藏種子者",
    "X17n0330_005:0725c06": "八識也現對外境者五識也彼惟為五六七八所",
    "X17n0330_005:0725c07": "轉故六識妄想依七識染污引起八識含藏習氣",
    "X17n0330_005:0725c08": "種子熏發轉變而有種種分別心生或墮有見或",
    "X17n0330_005:0725c09": "墮無見總於外現境界執為實我實法種種妄想",
    "X17n0330_005:0725c10": "相生是為世俗愚夫之心量也若自覺聖智者則",
    "X17n0330_005:0725c11": "不然八識現起有相分有見分心見所對外境未",
    "X17n0330_005:0725c12": "入分別者名前五識是為現量愚夫於外現境界",
    "X17n0330_005:0725c13": "執之為有智者於外現境界不見其有唯是自心",
    "X17n0330_005:0725c14": "所現彼種種建立內而根身外而資財皆八識之",
    "X17n0330_005:0725c15": "所顯現心外無法法外無心心境雙融即相平等",
    "X17n0330_005:0725c16": "此轉前五識為成所作智也故我說為心量非世",
    "X17n0330_005:0725c17": "所通也至第六識有人我見有法我見有能想有",
    "X17n0330_005:0725c18": "所想皆不離六識作用見者意見屬利使想者情",
    "X17n0330_005:0725c19": "想屬鈍使二使俱離得無所得非但無得亦本無",
    "X17n0330_005:0725c20": "生後無所得之果前無能生之因二俱無性即因",
    "X17n0330_005:0725c21": "果平等此轉第六識為妙觀察智也故我說為心",
    "X17n0330_005:0725c22": "量非世俗所通也七識為染淨依原無實體外但",
    "X17n0330_005:0725c23": "依於六識非有有自性也內但依於八識非有無",
    "X17n0330_005:0725c24": "自性也性與非性俱離謂彼於前六識杜絕踪跡",
    "X17n0330_005:0726a01": "有既不立於後八識蕩滌種子無亦無依有無俱",
    "X17n0330_005:0726a02": "捐得大解脫無始我執消融殆盡即與無我等此",
    "X17n0330_005:0726a03": "轉第六識為平等性智也故我說為心量非世俗",
    "X17n0330_005:0726a04": "所通也至第八識即如來藏依於生滅則名在纏",
    "X17n0330_005:0726a05": "如來藏依於不生滅則名出纏如來藏對變易故",
    "X17n0330_005:0726a06": "說如如對有故說空對無故說實際對生死故說",
    "X17n0330_005:0726a07": "涅槃對六道故說法界對五陰故說意生身到如",
    "X17n0330_005:0726a08": "來自覺境界乃能一一明盡究竟修與修者一切",
    "X17n0330_005:0726a09": "平等此轉第八識為大圓鏡智也故我說為心量",
    "X17n0330_005:0726a10": "非世俗所通也身心轉變一至於是能緣所緣俱",
    "X17n0330_005:0726a11": "已遠離即妄想即心量即世間出世間所云性究",
    "X17n0330_005:0726a12": "竟妙淨者必至是為極也覺此心量知如實義又",
    "X17n0330_005:0726a13": "何不實妄想之有哉天寧上堂云法身者理妙言",
    "X17n0330_005:0726a14": "玄頓超終始之患諸仁者莫是幻身外別有法身",
    "X17n0330_005:0726a15": "麼莫是幻身便是法身麼若也恁麼會去盡是依",
    "X17n0330_005:0726a16": "他作解蒙昧兩岐法眼未得通明不見僧問夾山",
    "X17n0330_005:0726a17": "如何是法身山云法身無相如何是法眼山曰法",
    "X17n0330_005:0726a18": "眼無瑕所以道吾云未有師在忽有人問老僧如",
    "X17n0330_005:0726a19": "何是法身羊便乾處臥如何是法眼驢便濕處尿",
    "X17n0330_005:0726a20": "更有人問作麼生是法身買帽相頭作麼生是法",
    "X17n0330_005:0726a21": "眼坑坎堆阜若點檢將來夾山秪是學處不明如",
    "X17n0330_005:0726a22": "流俗閨閤裏物不能捨却致使情關固閉識鎻難",
    "X17n0330_005:0726a23": "開老僧今日若不當陽顯示後學難以知歸勸汝",
    "X17n0330_005:0726a24": "諸人不用求真唯須息見諸見若息昏霧不生自",
    "X17n0330_005:0726b01": "然智鑑洞明更無他物諸仁者還會麼珠中有火",
    "X17n0330_005:0726b02": "君須信休向天邊問太陽丹霞頌云道合平常絕",
    "X17n0330_005:0726b03": "異端行人何必歷艱難從今莫問孫臏外龜殻無",
    "X17n0330_005:0726b04": "靈不用鑽由斯以談識鎻難開須如是重重轉盡",
    "X17n0330_005:0726b05": "始得。",
    "X17n0330_005:0726b06": "爾時大慧菩薩白佛言世尊如世尊所說菩薩摩訶",
    "X17n0330_005:0726b07": "薩當善語義云何為菩薩善語義云何為語云何為",
    "X17n0330_005:0726b08": "義佛告大慧諦聽諦聽善思念之當為汝說大慧白",
    "X17n0330_005:0726b09": "佛言善哉世尊唯然受教佛告大慧云何為語謂言",
    "X17n0330_005:0726b10": "字妄想和合依咽喉脣舌齒齗頰輔因彼我言說妄",
    "X17n0330_005:0726b11": "想習氣計著生是名為語大慧云何為義謂離一切",
    "X17n0330_005:0726b12": "妄想相言說相是名為義大慧菩薩摩訶薩於如是",
    "X17n0330_005:0726b13": "義獨一靜處聞思修慧緣自覺了向涅槃城習氣身",
    "X17n0330_005:0726b14": "轉變已自覺境界(唐云以聞思修慧思惟觀察向涅槃道自智境界轉諸習氣)觀",
    "X17n0330_005:0726b15": "地地中間勝進義相是名菩薩摩訶薩善義。",
    "X17n0330_005:0726b16": "通曰前大慧問一切性無生及如幻世尊語以如",
    "X17n0330_005:0726b17": "實處見一切法者謂超自心現量偈曰觀察如幻",
    "X17n0330_005:0726b18": "等於相不妄想隨即謂善觀名句形身隨入義句",
    "X17n0330_005:0726b19": "形身即世尊所說當善語義之旨也次答離有無",
    "X17n0330_005:0726b20": "有相偈曰觀此悉空寂有無二俱離大慧即請說",
    "X17n0330_005:0726b21": "宗通相而世尊并以說通語之亦世尊所說當善",
    "X17n0330_005:0726b22": "語義之旨也今大慧又問何者為語何者為義何",
    "X17n0330_005:0726b23": "者為善語義世尊前說四種言說妄想相已備言",
    "X17n0330_005:0726b24": "字妄想和合之旨此復云依咽喉脣舌齒齗頰輔",
    "X17n0330_005:0726c01": "者即前頭胸喉鼻脣舌齒齗和合出音聲之謂也",
    "X17n0330_005:0726c02": "牙齒舌喉脣分別商宮角徵羽即字也因彼我相",
    "X17n0330_005:0726c03": "對談說理事即言也妄想計著習氣種子以為之",
    "X17n0330_005:0726c04": "因而言語於是乎生此言與字與妄想和合而成",
    "X17n0330_005:0726c05": "語也此言說相不離乎識若夫義者轉識成智邊",
    "X17n0330_005:0726c06": "事故離一切妄想分別之相妄想既無言語何依",
    "X17n0330_005:0726c07": "所謂言語道斷心行處滅乃最上第一義也若諸",
    "X17n0330_005:0726c08": "菩薩當依於如是義莫著言說但可獨一靜處空",
    "X17n0330_005:0726c09": "閒獨坐從聞思修三慧方便思惟觀察得自覺了",
    "X17n0330_005:0726c10": "趣不生滅向涅槃道轉諸習氣身心轉變證自智",
    "X17n0330_005:0726c11": "境界觀地地中間金剛慧心一一斷除前地所證",
    "X17n0330_005:0726c12": "勝進義相是之謂善義即所謂宗通也趙州上堂",
    "X17n0330_005:0726c13": "菩提涅槃真如佛性盡是貼體衣服亦名煩惱實",
    "X17n0330_005:0726c14": "際理地甚麼處著一心不生萬法無咎汝但究理",
    "X17n0330_005:0726c15": "坐看三二十年若不會截取老僧頭去夢幻空華",
    "X17n0330_005:0726c16": "徒勞把捉心若不異萬法一如既不從外得更拘",
    "X17n0330_005:0726c17": "執作麼如羊相似亂拾物安向口裏老僧見藥山",
    "X17n0330_005:0726c18": "道有人問著但教合取狗口老僧亦教合取狗口",
    "X17n0330_005:0726c19": "取我是垢不取我是淨一似獵狗專欲得物喫佛",
    "X17n0330_005:0726c20": "法在甚麼處千人萬人盡是覓佛漢子於中覓一",
    "X17n0330_005:0726c21": "箇道人無若與空王為弟子莫教心病最難醫此",
    "X17n0330_005:0726c22": "離妄想相言說相第一義也宜佩服之。",
    "X17n0330_005:0726c23": "復次大慧善語義菩薩摩訶薩觀語與義非異非不",
    "X17n0330_005:0726c24": "異觀義與語亦復如是若語異義者則不因語辨義",
    "X17n0330_005:0727a01": "而以語入義如燈照色(唐云譬如有人持燈照物)復次大慧不生",
    "X17n0330_005:0727a02": "不滅自性涅槃三乘一乘心自性等如緣言說義計",
    "X17n0330_005:0727a03": "著墮建立及誹謗見異建立異妄想如幻種種妄想",
    "X17n0330_005:0727a04": "現譬如種種幻凡愚眾生作異妄想非聖賢也(唐云若有",
    "X17n0330_005:0727a05": "於不生不滅自性涅槃三乘一乘五法諸心自性等中如言取義則墮建立及誹謗見以異於彼起分別故如",
    "X17n0330_005:0727a06": "見幻事計以為實是愚夫見非聖賢也)。",
    "X17n0330_005:0727a07": "通曰前言說妄想相章已明言說與妄想非異非",
    "X17n0330_005:0727a08": "不異世尊謂言說所入是第一義非言說是第一",
    "X17n0330_005:0727a09": "義既曰言說所入是第一義則非異矣又曰非言",
    "X17n0330_005:0727a10": "說是第一義則非不異矣故善語義菩薩觀語與",
    "X17n0330_005:0727a11": "義非異非不異若異者語自語義自義則不因言",
    "X17n0330_005:0727a12": "語聲故而辨於義惟義因言語了別則以語入義",
    "X17n0330_005:0727a13": "如持燈照物得物則忘其燈矣因燈見物不得言",
    "X17n0330_005:0727a14": "異物非燈也不得言一故知因言語燈入離言說",
    "X17n0330_005:0727a15": "自證境界非異非不異也若執著非異非不異而",
    "X17n0330_005:0727a16": "以語能辨義者謂諸法體相同言語聲義義如語",
    "X17n0330_005:0727a17": "語如義等無有異於中依眾緣取相若不生不滅",
    "X17n0330_005:0727a18": "者若自性涅槃者若三乘一乘者若五法三自性",
    "X17n0330_005:0727a19": "等但依言說取義一切執為實有是因言說而為",
    "X17n0330_005:0727a20": "有也因言說而有者亦因無言說而無故墮建立",
    "X17n0330_005:0727a21": "及誹謗二種邪見既見其有又見其無以異於彼",
    "X17n0330_005:0727a22": "起分別見是謂異建立異分別均之為妄想也安",
    "X17n0330_005:0727a23": "在其義如語語如義等無有異乎彼但以語顯義",
    "X17n0330_005:0727a24": "如幻人作幻事種種變現或說不生不滅或說自",
    "X17n0330_005:0727b01": "性涅槃或說三乘一乘或說五法三自性其所為",
    "X17n0330_005:0727b02": "義者非幻也而其所為語者如幻也若聖賢者觀",
    "X17n0330_005:0727b03": "彼如幻即知非幻不於言說作異妄想彼凡愚眾",
    "X17n0330_005:0727b04": "生見以為不異者則執為實有見以為異者則執",
    "X17n0330_005:0727b05": "為實無如見種種幻事計以為實於中作種種異",
    "X17n0330_005:0727b06": "分別見墮在凡愚妄想非聖賢也聖賢者觀察如",
    "X17n0330_005:0727b07": "幻等於相不妄想由通於第一義故汝等菩薩當",
    "X17n0330_005:0727b08": "善語義僧問風穴語默涉離微如何通不犯穴云",
    "X17n0330_005:0727b09": "常憶江南三月裏鷓鴣啼處百華香雪竇云劈腹",
    "X17n0330_005:0727b10": "剜心天童拈云露躶躶圓陀陀直是無稜縫且道",
    "X17n0330_005:0727b11": "風穴無稜縫何似雪竇無稜縫還會麼和光惹事",
    "X17n0330_005:0727b12": "刮篤成家肇法師寶藏論離微體妙品云其出微",
    "X17n0330_005:0727b13": "其入離知入離外塵無所依知出微內心無所為",
    "X17n0330_005:0727b14": "內心無所為諸見不能移外塵無所依萬有不能",
    "X17n0330_005:0727b15": "羈盖語涉於微默涉於離故云語默涉離微語是",
    "X17n0330_005:0727b16": "謗默是誑謂之誑謗關凡有三重單雙不犯此特",
    "X17n0330_005:0727b17": "三關之一也。",
    "X17n0330_005:0727b18": "爾時世尊欲重宣此義而說偈言。",
    "X17n0330_005:0727b19": "彼言說妄想建立於諸法以彼建立故死墮泥犁中",
    "X17n0330_005:0727b20": "陰中無有我陰非即是我不如彼妄想亦復非無我",
    "X17n0330_005:0727b21": "一切悉有性如凡愚妄想若如彼所見一切應見諦",
    "X17n0330_005:0727b22": "一切法無性淨穢悉無有不實如彼見亦非無所有。",
    "X17n0330_005:0727b23": "通曰說善語義而獨詳於建立誹謗者以外道見",
    "X17n0330_005:0727b24": "異見不異不離妄想分別故於語義不善若知非",
    "X17n0330_005:0727c01": "異非不異者雖復不依言語道亦復不著無言說",
    "X17n0330_005:0727c02": "自無此二過矣彼以言說妄想建立於諸法者法",
    "X17n0330_005:0727c03": "本離言說相而以言說建立為有是言說存則存",
    "X17n0330_005:0727c04": "言說亡則亡以不生不滅之法墮於生滅中其輪",
    "X17n0330_005:0727c05": "廻生死無足怪矣至誹謗建立者作異建立妄想",
    "X17n0330_005:0727c06": "如五陰建立說陰中有我說陰即是我彼則謂陰",
    "X17n0330_005:0727c07": "中無我陰非是我不如彼建立妄想似破二十種",
    "X17n0330_005:0727c08": "身見然識陰是滅不得者乃一切斷滅歸於無有",
    "X17n0330_005:0727c09": "不知分別無我者即是我也非我誰知是無故曰",
    "X17n0330_005:0727c10": "亦復非無我此無我妄見何以不墮泥犁中為彼",
    "X17n0330_005:0727c11": "邪解所持生無想天劫滿必入輪迴也且彼建立",
    "X17n0330_005:0727c12": "者謂一切悉有性如凡愚依有妄想分別所見若",
    "X17n0330_005:0727c13": "果有性者則一切言說應見真諦如說涅槃即見",
    "X17n0330_005:0727c14": "涅槃說一乘即見一乘今言說自言說真諦自真",
    "X17n0330_005:0727c15": "諦固知一切言說本無性也既本無性安得定執",
    "X17n0330_005:0727c16": "為有乎彼誹謗者謂一切法無性如凡愚依無妄",
    "X17n0330_005:0727c17": "想分別所見淨業穢業總歸於無一切無實事可",
    "X17n0330_005:0727c18": "得是斷滅種性也若果無性者則真常流注應斷",
    "X17n0330_005:0727c19": "然自無始以來實不可斷淨穢可斷而斷淨穢者",
    "X17n0330_005:0727c20": "實不可斷固知一切法亦非無所有也既非無有",
    "X17n0330_005:0727c21": "則彼見不實安得定執為無乎彼見為有者非真",
    "X17n0330_005:0727c22": "有見為無者非真無知其非真而覺了於第一義",
    "X17n0330_005:0727c23": "諦即說有說無總於義相不相違背斯善於語義",
    "X17n0330_005:0727c24": "而向於涅槃道矣何至有無相傾而不免於輪迴",
    "X17n0330_005:0728a01": "乎僧問百丈如何是有情無佛性無情有佛性丈",
    "X17n0330_005:0728a02": "云從人至佛是聖情執從人至地獄是凡情執秪",
    "X17n0330_005:0728a03": "如今但於凡聖二境及一切有無諸法都無取捨",
    "X17n0330_005:0728a04": "心亦無無取捨知解是名無情有佛性秪是無其",
    "X17n0330_005:0728a05": "情繫故名無情不同木石太虗黃華翠竹之無情",
    "X17n0330_005:0728a06": "將為有佛性若言有者何故經中不見受記而得",
    "X17n0330_005:0728a07": "成佛者秪如今鑒覺但不被有情改變喻如翠竹",
    "X17n0330_005:0728a08": "無不應機無不知時喻如黃華又云若踏佛階梯",
    "X17n0330_005:0728a09": "無情有佛性若未踏佛階梯有情無佛性如百丈",
    "X17n0330_005:0728a10": "言執著有無者皆情也於第一義何有。",
    "X17n0330_005:0728a11": "復次大慧智識相今當說若善分別智識相者汝及",
    "X17n0330_005:0728a12": "諸菩薩則能通達智識之相疾得阿耨多羅三藐三",
    "X17n0330_005:0728a13": "菩提大慧彼智有三種謂世間出世間出世間上上",
    "X17n0330_005:0728a14": "云何世間智謂一切外道凡夫計著有無云何出世",
    "X17n0330_005:0728a15": "間智謂一切聲聞緣覺墮自共相希望計著云何出",
    "X17n0330_005:0728a16": "世間上上智謂諸佛菩薩觀無所有法見不生不滅",
    "X17n0330_005:0728a17": "離有無品如來地人法無我緣自得生大慧彼生滅",
    "X17n0330_005:0728a18": "者是識不生不滅者是智復次墮相無相及墮有無",
    "X17n0330_005:0728a19": "種種相因是識超有無相是智復次長養相是識非",
    "X17n0330_005:0728a20": "長養相是智復次有三種智謂知生滅知自共相知",
    "X17n0330_005:0728a21": "不生不滅復次無礙相是智境界種種礙相是識(唐云",
    "X17n0330_005:0728a22": "著境界相是識不著境界相是智)復次三事和合生方便相是識無",
    "X17n0330_005:0728a23": "事方便自性相是智(唐云三和合相應生是識無礙相應自性相是智)復次",
    "X17n0330_005:0728a24": "得相是識不得相是智自得聖智境界不出不入故",
    "X17n0330_005:0728b01": "如水中月。",
    "X17n0330_005:0728b02": "通曰因上善語義章觀語與義非異非不異即智",
    "X17n0330_005:0728b03": "相觀語與義或異或不異作有無等見得識相故",
    "X17n0330_005:0728b04": "世尊謂智識相今當說其智相者有三品世間智",
    "X17n0330_005:0728b05": "者諸凡夫等計著一切法有一切法無及計著有",
    "X17n0330_005:0728b06": "無生因不離世間境界是名世間智出世間智者",
    "X17n0330_005:0728b07": "諸二乘人知世間五蘊生死可厭計著涅槃可證",
    "X17n0330_005:0728b08": "希望得出世果虗妄分別能證者為自相所證者",
    "X17n0330_005:0728b09": "為共相雖免流轉實墮偏空是名出世間智若出",
    "X17n0330_005:0728b10": "世間上上智者諸佛菩薩觀本來一無所有之法",
    "X17n0330_005:0728b11": "見自性不生不滅離有無品不墮世間外道凡夫",
    "X17n0330_005:0728b12": "生滅之見證入如來地人法俱空不墮二乘法我",
    "X17n0330_005:0728b13": "未忘之見此智乃無師智自然智緣自得生非由",
    "X17n0330_005:0728b14": "功勳積累所到也由此言之世間智出世間智雖",
    "X17n0330_005:0728b15": "有智之名未離乎識必至於出世間上上智情見",
    "X17n0330_005:0728b16": "俱泯乃得名為智也故世間凡夫計著一切有無",
    "X17n0330_005:0728b17": "皆是生滅法而計著生滅法者屬六識分別用事",
    "X17n0330_005:0728b18": "是謂之識若諸佛菩薩觀無所有法見本來不生",
    "X17n0330_005:0728b19": "亦本不滅已離諸識境界故謂之智世間外道墮",
    "X17n0330_005:0728b20": "相無相見謂外法有已還滅但於相上分別及墮",
    "X17n0330_005:0728b21": "有無種種相因謂有種無種有因無因及有異因",
    "X17n0330_005:0728b22": "為作者但以神我為主諦是謂之識若諸佛菩薩",
    "X17n0330_005:0728b23": "觀無所有法離有無品已離四句絕百非超過有",
    "X17n0330_005:0728b24": "無等相故謂之智一切聲聞緣覺取證涅槃不離",
    "X17n0330_005:0728c01": "壽者相但以積集諸法而自長養然存我覺我尚",
    "X17n0330_005:0728c02": "在是謂之識若諸佛菩薩觀無所有法證入如來",
    "X17n0330_005:0728c03": "地人法俱空毫末不存故謂之智彼長養相者雖",
    "X17n0330_005:0728c04": "得人無我未得法無我非長養相者法我亦空識",
    "X17n0330_005:0728c05": "陰都盡乃名真智也以上分別智識相可謂詳矣",
    "X17n0330_005:0728c06": "而又謂有三種智者謂出世間上上智能兼前二",
    "X17n0330_005:0728c07": "種智而前二種智不能兼上上智也謂知凡夫外",
    "X17n0330_005:0728c08": "道諸生滅法唯知故不計著有無是謂一切智也",
    "X17n0330_005:0728c09": "知二乘自共相法唯知故不墮自共相希望是謂",
    "X17n0330_005:0728c10": "道相智也知諸佛菩薩不生不滅法唯知故證入",
    "X17n0330_005:0728c11": "如來地是謂一切種智也知此三者非世間智非",
    "X17n0330_005:0728c12": "出世間智乃出世間上上智也是出世間上上智",
    "X17n0330_005:0728c13": "豈能離世間法及出世間法而別有所謂最上乘",
    "X17n0330_005:0728c14": "哉但凡夫著境界相計有計無不越六識分別便",
    "X17n0330_005:0728c15": "為種種境礙唯不著境界相轉第六識為妙觀察",
    "X17n0330_005:0728c16": "智雖處生滅之中不為生滅所礙故有礙者是識",
    "X17n0330_005:0728c17": "而無礙者是智也外道計著神我以為作者即七",
    "X17n0330_005:0728c18": "識也由三事和合方便相應而生三事者一根本",
    "X17n0330_005:0728c19": "緣即八識二作意即自體三種子即六識所熏是",
    "X17n0330_005:0728c20": "由三和合緣作方便生者非自性相唯轉第七識",
    "X17n0330_005:0728c21": "為平等性智不藉緣生不事方便自生解脫緣起",
    "X17n0330_005:0728c22": "無礙故依緣者是識而自性相應者是智也二乘",
    "X17n0330_005:0728c23": "人墮自共相希望實有涅槃相可得有得有證猶",
    "X17n0330_005:0728c24": "是八識生滅邊事唯轉第八識為大圓鏡智則捨",
    "X17n0330_005:0729a01": "離生滅依不生滅於無上涅槃了不可得故得相",
    "X17n0330_005:0729a02": "者是識而不得相者是智也彼得相者湛入合湛",
    "X17n0330_005:0729a03": "有出入相可得故未離乎識此無所得相名之為",
    "X17n0330_005:0729a04": "智以自身內證得聖智境界非自外入非由中出",
    "X17n0330_005:0729a05": "如如自體清淨周徧識即是性性即是識如月之",
    "X17n0330_005:0729a06": "在水來無所從去無所至不出不入湛然常寂此",
    "X17n0330_005:0729a07": "聖智境界但可自悟故曰緣自得生是智識相不",
    "X17n0330_005:0729a08": "可不善通達也臨濟云道流佛法無用功處秪是",
    "X17n0330_005:0729a09": "平常無事屙屎送尿著衣吃飯困來即臥愚人笑",
    "X17n0330_005:0729a10": "我智乃知焉古人云向外作工夫秪是痴頑漢你",
    "X17n0330_005:0729a11": "且隨處作主立處皆真境來回換不得縱有從來",
    "X17n0330_005:0729a12": "習氣五無間業自為解脫大海今時學者總不識",
    "X17n0330_005:0729a13": "法猶如觸鼻羊逢著物安在口裏奴郎不辨賓主",
    "X17n0330_005:0729a14": "不分如是之流邪心入道閙處即入不得名為真",
    "X17n0330_005:0729a15": "出家人正是真俗家人夫出家者須辨得平常真",
    "X17n0330_005:0729a16": "正見解辨佛辨魔辨真辨偽辨凡辨聖若如是辨",
    "X17n0330_005:0729a17": "得名真出家若佛魔不辨正是出一家入一家喚",
    "X17n0330_005:0729a18": "作造業眾生未得名為真出家秪如今有一箇佛",
    "X17n0330_005:0729a19": "魔同體不分如水乳合鵝王喫乳如明眼道流魔",
    "X17n0330_005:0729a20": "佛俱打你若愛聖憎凡生死海裏浮沉必如臨濟",
    "X17n0330_005:0729a21": "所見方名出世間上上智。",
    "X17n0330_005:0729a22": "爾時世尊欲重宣此義而說偈言。",
    "X17n0330_005:0729a23": "採集業為識不採集為智觀察一切法通達無所有",
    "X17n0330_005:0729a24": "逮得自在力是則名為慧(魏云識能集諸業智能了分別慧能得無相及妙莊",
    "X17n0330_005:0729b01": "嚴境)縛境界為心覺想生為智無所有及勝慧則從是",
    "X17n0330_005:0729b02": "生(前十二妄想章偈云心縛於境界覺想智隨轉無所有及勝平等智慧生)。",
    "X17n0330_005:0729b03": "通曰此頌備說識智相識外無智惟能轉識者為",
    "X17n0330_005:0729b04": "智然識何由而轉非發慧者不能轉慧何由而生",
    "X17n0330_005:0729b05": "必由觀察無所有而生故偈中提出一慧字要人",
    "X17n0330_005:0729b06": "自修自悟然後能證出世間上上智也前說藏識",
    "X17n0330_005:0729b07": "海浪法身境界偈曰心名採集業意名廣採集諸",
    "X17n0330_005:0729b08": "識識所識現等境說五此但以採集業為識夫積",
    "X17n0330_005:0729b09": "集種子者雖係八識然廣攬採集者為七識造種",
    "X17n0330_005:0729b10": "種業者為六識對境逐塵者為前五識總不離藏",
    "X17n0330_005:0729b11": "識海轉變故但舉八識已該其餘矣諸業善惡無",
    "X17n0330_005:0729b12": "記等皆屬生滅法積集於心種種變現諸識展轉",
    "X17n0330_005:0729b13": "相因均謂之識若能空諸所有不採集諸業則靈",
    "X17n0330_005:0729b14": "光猶耀逈脫根塵善能分別一切乃謂之智良由",
    "X17n0330_005:0729b15": "觀察一切法本來無所有見諸相非相及勝妙莊",
    "X17n0330_005:0729b16": "嚴境界逮得自在威光是名慧力具足得大自在",
    "X17n0330_005:0729b17": "故名出世間上上智也又引前十二妄想章偈以",
    "X17n0330_005:0729b18": "申明之所云採集業者即心為境界所縛有縛即",
    "X17n0330_005:0729b19": "不名智故為識也所云不採集者即覺了妄想不",
    "X17n0330_005:0729b20": "為妄想所縛即得名智謂能轉乎識也著於境界",
    "X17n0330_005:0729b21": "者見其有不著於境界者見其無所有然是無所",
    "X17n0330_005:0729b22": "有未入勝妙亦未為慧唯不離一切諸法而見無",
    "X17n0330_005:0729b23": "所有乃為勝妙此發光燄慧從不思議生一切平",
    "X17n0330_005:0729b24": "等一切自在乃出世間上上智也華嚴經出現品",
    "X17n0330_005:0729c01": "云佛子無一眾生而不具有如來智慧但以妄想",
    "X17n0330_005:0729c02": "顛倒執著而不證得若離妄想一切智自然智無",
    "X17n0330_005:0729c03": "礙智則得現前天童頌云天蓋地載成團作塊周",
    "X17n0330_005:0729c04": "法界而無邊析鄰虗而無內及盡玄微誰分向背",
    "X17n0330_005:0729c05": "佛祖來償口業債問取南泉王老師人人只喫一",
    "X17n0330_005:0729c06": "莖菜若了得喫一莖菜即周法界而無邊者乃得",
    "X17n0330_005:0729c07": "名慧。",
    "X17n0330_005:0729c08": "心意及與識遠離思惟想得無思想法佛子非聲聞",
    "X17n0330_005:0729c09": "寂靜勝進忍如來清淨智生於善勝義所行悉遠離",
    "X17n0330_005:0729c10": "我有三種智聖開發真實於彼想思惟悉攝受諸性",
    "X17n0330_005:0729c11": "二乘不相應智離諸所有(魏云我有三種慧依彼得聖名唐云分別於諸相開",
    "X17n0330_005:0729c12": "示一切法我智離諸相超過於二乘)計著於自性從諸聲聞生超度諸",
    "X17n0330_005:0729c13": "心量如來智清淨(唐云以諸聲聞等執著諸法有如來智無垢了達唯心故)。",
    "X17n0330_005:0729c14": "通曰長行中三辨識智相但指心指意指識而不",
    "X17n0330_005:0729c15": "及五識者何前五識屬現量未入思惟想乃無記",
    "X17n0330_005:0729c16": "性所攝若以無記性為無分別即當根本智者是",
    "X17n0330_005:0729c17": "聲聞見解也故此重頌觀無所有及勝得平等智",
    "X17n0330_005:0729c18": "慧者非能離心意及識而別有慧生也但於識遠",
    "X17n0330_005:0729c19": "離著境界生滅思惟想於意遠離墮有無和合生",
    "X17n0330_005:0729c20": "因思惟想於心遠離得長養相思惟想至一無所",
    "X17n0330_005:0729c21": "思一無所想不為境界所縛即得不生不滅法即",
    "X17n0330_005:0729c22": "得超有無相法即得非長養相法如是者不必斷",
    "X17n0330_005:0729c23": "滅諸識而證無所有非得自在慧力者不能唯是",
    "X17n0330_005:0729c24": "佛子菩薩位中乃有此智非聲聞所可及也是無",
    "X17n0330_005:0730a01": "思想法即是寂靜最勝之法由此佛子聖智勝進",
    "X17n0330_005:0730a02": "不已即是如來清淨智仁王經中說有五忍謂伏",
    "X17n0330_005:0730a03": "忍信忍順忍無生忍寂滅忍三賢但伏忍初地至",
    "X17n0330_005:0730a04": "九地得信忍順忍無生忍至十地等妙覺得寂滅",
    "X17n0330_005:0730a05": "忍是寂靜忍最為勝進故如來清淨智生於勝義",
    "X17n0330_005:0730a06": "諦之最善者不但遠離凡夫外道二乘思惟想即",
    "X17n0330_005:0730a07": "十地菩薩所行境界悉皆遠離如是之智即登地",
    "X17n0330_005:0730a08": "菩薩亦不能測而況於二乘乎故佛言我有三種",
    "X17n0330_005:0730a09": "智慧所謂知生滅知自共相知不生不滅依彼世",
    "X17n0330_005:0730a10": "間法出世間法出世間上上法而得聖智之名惟",
    "X17n0330_005:0730a11": "有此聖智故能開發真實第一義諦不但得實智",
    "X17n0330_005:0730a12": "且得權智於彼凡夫外道思惟想法悉能攝受悉",
    "X17n0330_005:0730a13": "能分別開示一切有無生滅諸法與吾真實不相",
    "X17n0330_005:0730a14": "應於彼二乘所得自共相法有得有證不離諸相",
    "X17n0330_005:0730a15": "與吾真實亦不相應由我聖智離諸所有於相而",
    "X17n0330_005:0730a16": "離相不壞相而證無相所以超過於二乘之上也",
    "X17n0330_005:0730a17": "彼二乘人計著於自性涅槃實有涅槃可證雖曰",
    "X17n0330_005:0730a18": "無相翻成有相但從聲教而入依言證道非由自",
    "X17n0330_005:0730a19": "得生故如來之智緣自得生了達諸法唯心所現",
    "X17n0330_005:0730a20": "本來寂靜一無所有故能超度諸心量不為心量",
    "X17n0330_005:0730a21": "所縛二乘所證涅槃未離心量未得清淨唯如來",
    "X17n0330_005:0730a22": "自得聖智清淨無垢生於善勝義了無心量可得",
    "X17n0330_005:0730a23": "故謂之出世間上上智也臨濟云如諸方學人來",
    "X17n0330_005:0730a24": "山僧此間作三種根器斷如中下根器來我便奪",
    "X17n0330_005:0730b01": "其境而不除其法或中上根器來我便境法俱奪",
    "X17n0330_005:0730b02": "如上上根器來我便境法人俱奪如有出格見解",
    "X17n0330_005:0730b03": "人來山僧此間便全體作用不歷根器大德到這",
    "X17n0330_005:0730b04": "裏學人著力處不通風石火電光即過了也學人",
    "X17n0330_005:0730b05": "若眼定動即沒交涉擬心即差動念即乖有人解",
    "X17n0330_005:0730b06": "者不離目前大德你擔鉢囊屎担子傍家走求佛",
    "X17n0330_005:0730b07": "求法即今與麼馳求底你還識渠麼活潑潑地秪",
    "X17n0330_005:0730b08": "是勿根株擁不聚撥不散求著即轉遠不求還在",
    "X17n0330_005:0730b09": "目前靈音囑耳若人不信徒勞百年臨濟故得如",
    "X17n0330_005:0730b10": "來清淨智者乃悉攝受諸性開發真實義如此。",
    "X17n0330_005:0730b11": "復次大慧外道有九種轉變論外道轉變見生所謂",
    "X17n0330_005:0730b12": "形處轉變相轉變因轉變成轉變見轉變性轉變緣",
    "X17n0330_005:0730b13": "分明轉變所作分明轉變事轉變大慧是名九種轉",
    "X17n0330_005:0730b14": "變見一切外道因是起有無生轉變論云何形處轉",
    "X17n0330_005:0730b15": "變謂形處異見譬如金變作諸器物則有種種形處",
    "X17n0330_005:0730b16": "顯現非金性變一切性變亦復如是或有外道作如",
    "X17n0330_005:0730b17": "是妄想乃至事變妄想彼非如非異妄想故(唐云諸餘外道",
    "X17n0330_005:0730b18": "種種計著皆非如是亦非別異但分別故)如是一切性轉變當知如乳酪",
    "X17n0330_005:0730b19": "酒果等熟外道轉變妄想彼亦無有轉變若有若無",
    "X17n0330_005:0730b20": "自心現外性非性(唐云自心所見無外物故)大慧如是凡愚眾生",
    "X17n0330_005:0730b21": "自妄想修習生大慧無有法若生若滅如見幻夢色",
    "X17n0330_005:0730b22": "生(唐云如因幻夢所見諸色如石女兒說有生死)。",
    "X17n0330_005:0730b23": "通曰因上言一切外道凡夫計著有無及墮有無",
    "X17n0330_005:0730b24": "種種相因雖云世間智總不離識情所轉此復詳",
    "X17n0330_005:0730c01": "論外道九種轉變皆由妄見所生一者形處轉變",
    "X17n0330_005:0730c02": "指流轉六道形狀不同也二者相轉變指五陰四",
    "X17n0330_005:0730c03": "大生住異滅不同也三者因轉變指種子為因因",
    "X17n0330_005:0730c04": "滅果起四者成轉變唐云相應指因所成法有成",
    "X17n0330_005:0730c05": "有壞五者見轉變謂隨物遷移前見為是後見為",
    "X17n0330_005:0730c06": "非也六者性轉變即時至轉生作熟變甘為苦其",
    "X17n0330_005:0730c07": "性各別也七者緣轉變指十二因緣生滅不住分",
    "X17n0330_005:0730c08": "明轉變八者所作轉變指緣所作果有已還滅分",
    "X17n0330_005:0730c09": "明轉變九者事轉變指根身器界諸有為法終從",
    "X17n0330_005:0730c10": "變壞如此轉變九種或無而有或有而無因是妄",
    "X17n0330_005:0730c11": "生分別作轉變論此皆於生滅法中起見唯依於",
    "X17n0330_005:0730c12": "識不依於智故非正論彼謂形處轉變者但於形",
    "X17n0330_005:0730c13": "處生異見耳譬如金作諸器鐶釧瓔珞種種不同",
    "X17n0330_005:0730c14": "則有諸形顯現非實金性變也不見其性但見其",
    "X17n0330_005:0730c15": "形則以形處實有轉變而不知形處如幻本未甞",
    "X17n0330_005:0730c16": "變未甞不變也推之一切性變皆如形處真性不",
    "X17n0330_005:0730c17": "變皆如其金不可作別異見也諸餘外道作種種",
    "X17n0330_005:0730c18": "分別謂相謂因謂成謂見謂性謂所作乃至事等",
    "X17n0330_005:0730c19": "種種轉變實有別異不知彼種種諸法亦非如是",
    "X17n0330_005:0730c20": "非不如是但以妄想分別故有此異見耳如是則",
    "X17n0330_005:0730c21": "彼所云一切性轉變者當知如乳酪酒果等時至",
    "X17n0330_005:0730c22": "則熟其味即變但變其味不變其濕但變其形不",
    "X17n0330_005:0730c23": "變其性外道妄想分別謂一切性轉變不知彼亦",
    "X17n0330_005:0730c24": "無有轉變也所以者何以諸法無實體故安所見",
    "X17n0330_005:0731a01": "其有而謂之轉安所見其無而謂之變一切外法",
    "X17n0330_005:0731a02": "若有若無皆自心所現其實外物非有自性本無",
    "X17n0330_005:0731a03": "一物可得既無實性誰為轉變故曰彼亦無有轉",
    "X17n0330_005:0731a04": "變也本無轉變而外道凡愚妄謂實有轉變自形",
    "X17n0330_005:0731a05": "處以至事變種種分別皆自無始妄想習氣所生",
    "X17n0330_005:0731a06": "非一朝一夕之故矣法本無生滅而凡愚妄謂有",
    "X17n0330_005:0731a07": "生滅法本無別異而凡愚妄謂有別異如見幻夢",
    "X17n0330_005:0731a08": "中色相若生若滅而生異見耳幻夢所見非實有",
    "X17n0330_005:0731a09": "是事亦未甞無色凡愚無知於中說有說無說生",
    "X17n0330_005:0731a10": "說滅建立九種轉變論豈不悖哉後七無常論大",
    "X17n0330_005:0731a11": "率類此總之墮相無相及墮有無種種相因是識",
    "X17n0330_005:0731a12": "非智也曹山初謁洞山洞問闍黎名甚麼曹云本",
    "X17n0330_005:0731a13": "寂洞曰那箇聻曹云不名本寂洞深器之自此入",
    "X17n0330_005:0731a14": "室盤桓數載乃辭去洞曰子向甚麼處去曹云不",
    "X17n0330_005:0731a15": "變異處去洞曰不變異處豈有去耶曹云去亦不",
    "X17n0330_005:0731a16": "變異丹霞頌云家家門掩蟾蜍月處處鶯啼楊柳",
    "X17n0330_005:0731a17": "風若謂縱橫無變異猶如擲劍擬揮空若明得曹",
    "X17n0330_005:0731a18": "山無變異處則外道九種變異論不攻自破矣。",
    "X17n0330_005:0731a19": "爾時世尊欲重宣此義而說偈言。",
    "X17n0330_005:0731a20": "形處時轉變四大種諸根中陰漸次生妄想非明智",
    "X17n0330_005:0731a21": "最勝於緣起非如彼妄想然世間緣起如犍闥婆城。",
    "X17n0330_005:0731a22": "通曰外道不達於如幻之旨故有九種轉變之論",
    "X17n0330_005:0731a23": "如形處轉變謂由時節漸次而生始也以四大種",
    "X17n0330_005:0731a24": "為本既也以清淨四大生起諸根然此根已滅彼",
    "X17n0330_005:0731b01": "根未生二者中間亦且有五陰謂之中陰身中陰",
    "X17n0330_005:0731b02": "自擇父母與己三緣和合而天人六道形處於是",
    "X17n0330_005:0731b03": "乎生其漸次轉變如此總之未超乎形未離乎識",
    "X17n0330_005:0731b04": "分別種種轉變次第均屬妄想非明智也明者明",
    "X17n0330_005:0731b05": "彼形處等之為妄智者但依於性不依於識也唯",
    "X17n0330_005:0731b06": "佛有最勝之號最勝於世間緣起形處事相等法",
    "X17n0330_005:0731b07": "非如彼外道妄生分別但觀如犍闥婆城於虗空",
    "X17n0330_005:0731b08": "中種種莊嚴非有實法不可定執為有不可定執",
    "X17n0330_005:0731b09": "為無皆自心所現耳彼外道不了如幻計以為實",
    "X17n0330_005:0731b10": "故作九種轉變論不可語於最勝之門也博陵王",
    "X17n0330_005:0731b11": "問牛頭融禪曰境發無處所緣覺了知生境謝覺",
    "X17n0330_005:0731b12": "還轉覺乃變為境若以心曳心還為覺所覺從之",
    "X17n0330_005:0731b13": "隨隨去不離生滅際師答曰色心前後中實無緣",
    "X17n0330_005:0731b14": "起境一念自疑忘誰能計動靜此知自無知知知",
    "X17n0330_005:0731b15": "緣不會當自檢本形何須求域外前境不變謝後",
    "X17n0330_005:0731b16": "念不來今求月執玄影討迹逐飛禽欲知心本性",
    "X17n0330_005:0731b17": "還如視夢裏譬之六月氷處處皆相似避空終不",
    "X17n0330_005:0731b18": "脫求空復不成借問鏡中像心從何處生彼偈此",
    "X17n0330_005:0731b19": "偈等無有異。",
    "X17n0330_005:0731b20": "爾時大慧菩薩復白佛言世尊唯願為說一切法相",
    "X17n0330_005:0731b21": "續義解脫義(唐云深密義及解脫)若善分別一切法相續不相",
    "X17n0330_005:0731b22": "續相我及諸菩薩善解一切相續巧方便不墮如所",
    "X17n0330_005:0731b23": "說義計著相續善於一切諸法相續不相續相及離",
    "X17n0330_005:0731b24": "言語文字妄想覺(唐云不墮如言取義深密執著離文字語言虗妄分別)遊行",
    "X17n0330_005:0731c01": "一切諸佛剎土無量大眾力自在通總持之印種種",
    "X17n0330_005:0731c02": "變化光明照耀覺慧善入十無盡句無方便行猶如",
    "X17n0330_005:0731c03": "日月摩尼四大於一切地離自妄想相見(唐云住於諸地離分",
    "X17n0330_005:0731c04": "別見)見一切法如幻夢等入佛地身於一切眾生界隨",
    "X17n0330_005:0731c05": "其所應而為說法而引導之悉令安住一切眾生如",
    "X17n0330_005:0731c06": "幻夢等離有無品及生滅妄想異言說義其身轉勝",
    "X17n0330_005:0731c07": "(唐云斷生滅執不著言說令轉所依)佛告大慧善哉善哉諦聽諦聽善",
    "X17n0330_005:0731c08": "思念之當為汝說大慧白佛言唯然受教佛告大慧",
    "X17n0330_005:0731c09": "無量一切諸法如所說義計著相續(唐云於一切法如言取義執著",
    "X17n0330_005:0731c10": "深密其數無量)所謂相計著相續緣計著相續性非性計著",
    "X17n0330_005:0731c11": "相續生不生妄想計著相續滅不滅妄想計著相續",
    "X17n0330_005:0731c12": "乘非乘妄想計著相續有為無為妄想計著相續地",
    "X17n0330_005:0731c13": "地自相妄想計著相續自妄想無間妄想計著相續",
    "X17n0330_005:0731c14": "有無品外道依妄想計著相續三乘一乘無間妄想",
    "X17n0330_005:0731c15": "計著相續復次大慧此及餘凡愚眾生自妄想相續",
    "X17n0330_005:0731c16": "以此相續故凡愚妄想如蠶作繭以妄想絲自纏纏",
    "X17n0330_005:0731c17": "他有無有相續相計著。",
    "X17n0330_005:0731c18": "通曰因上言九種轉變而知諸法有相續之義因",
    "X17n0330_005:0731c19": "上言如犍闥婆城而知諸法有解脫之義相續即",
    "X17n0330_005:0731c20": "縛不相續即解唐云深密義及解脫乃指七識細",
    "X17n0330_005:0731c21": "密流注相續須得善巧方便始可解脫彼如言取",
    "X17n0330_005:0731c22": "義執為實我實法正是七識虗妄分別新新不住",
    "X17n0330_005:0731c23": "若於相續中得不相續即能遠離語言文字妄想",
    "X17n0330_005:0731c24": "之覺妄盡純真即名覺慧覺慧發用得大總持普",
    "X17n0330_005:0732a01": "入一切諸佛國土神力自在種種變現光明照耀",
    "X17n0330_005:0732a02": "即此覺慧善住眾生法界十無盡願自度度他得",
    "X17n0330_005:0732a03": "無功用行猶如日月無依而自運如摩尼隨方而",
    "X17n0330_005:0732a04": "現色如四大周徧而無礙住於諸地以金剛如幻",
    "X17n0330_005:0732a05": "甚深智慧離自分別相見普觀一切諸法如幻夢",
    "X17n0330_005:0732a06": "等證入等妙覺身隨機說法令諸眾生見一切法",
    "X17n0330_005:0732a07": "亦如幻夢等不著於有而為相續妄想不著於無",
    "X17n0330_005:0732a08": "而為不相續妄想相續不相續皆未離生滅執唯",
    "X17n0330_005:0732a09": "一切如幻即轉生滅依不生滅即言說異言說義",
    "X17n0330_005:0732a10": "令轉所依證最勝法身其身轉勝是為真解脫也",
    "X17n0330_005:0732a11": "彼以如言取義計著相續皆由七識傳送入於藏",
    "X17n0330_005:0732a12": "識為生滅種子執著深密其數無量所謂無量者",
    "X17n0330_005:0732a13": "謂一切相如五陰等相一切緣如十二因緣等不",
    "X17n0330_005:0732a14": "外世間五陰六入十二處十八界七大等法或以",
    "X17n0330_005:0732a15": "為有已還無或以為生而不生或以為滅而不滅",
    "X17n0330_005:0732a16": "取證不生不滅者則以為乘不取證者則以為非",
    "X17n0330_005:0732a17": "乘依於生滅者皆有為法也依於不生滅者皆無",
    "X17n0330_005:0732a18": "為法也既入無為然地地自相分別取證未斷俱",
    "X17n0330_005:0732a19": "生無明猶屬妄想大抵不離自妄想如六識之分",
    "X17n0330_005:0732a20": "別及無間妄想如七識之相續於中種種執著也",
    "X17n0330_005:0732a21": "是性非性有無品乃外道所宗聲聞見其生緣覺",
    "X17n0330_005:0732a22": "見其滅諸地菩薩見其不生不滅名為三乘超三",
    "X17n0330_005:0732a23": "乘而上之名為一乘亦曰非乘外道有為法依六",
    "X17n0330_005:0732a24": "識妄想分別計著相續三乘無為法依無間妄想",
    "X17n0330_005:0732b01": "深密計著相續如此相續有無量種此吾內教弟",
    "X17n0330_005:0732b02": "子及餘外道凡愚於此妄想分別而密執著相續",
    "X17n0330_005:0732b03": "如蠶作繭以此自縛亦以此縛他總不離有無二",
    "X17n0330_005:0732b04": "種妄想相欲樂堅密相續不斷即不離分段變易",
    "X17n0330_005:0732b05": "二死生死輪迴未得解脫安望其能轉所依而為",
    "X17n0330_005:0732b06": "最勝身乎僧問韶國師如何是不證一法師曰待",
    "X17n0330_005:0732b07": "言語在曰如何是證諸法師曰醉作麼乃曰秪如",
    "X17n0330_005:0732b08": "山僧恁麼對他諸上座作麼生體會莫是真實相",
    "X17n0330_005:0732b09": "為麼莫是正恁麼時無一法可證麼莫是識伊來",
    "X17n0330_005:0732b10": "處麼莫是全體顯露麼莫錯會好如此見解喚作",
    "X17n0330_005:0732b11": "依草附木與佛法天地懸隔假饒答話揀辯如懸",
    "X17n0330_005:0732b12": "河秪成得箇顛倒知見若秪貴答話揀辯有甚麼",
    "X17n0330_005:0732b13": "難但恐無益於人翻成賺悞如上座從前所學揀",
    "X17n0330_005:0732b14": "辯問答持說道理極多為甚麼疑心不息聞古聖",
    "X17n0330_005:0732b15": "方便特地不會秪為多虗少實上座不如從脚根",
    "X17n0330_005:0732b16": "下一時覷破看是甚麼道理有多少法門與上座",
    "X17n0330_005:0732b17": "作疑求解始知從前所學底事秪是生死根源陰",
    "X17n0330_005:0732b18": "界裏活計所以古人道見聞不脫如水裏月無事",
    "X17n0330_005:0732b19": "珍重故能不墮如所說義種種相續不為陰界所",
    "X17n0330_005:0732b20": "覆始有解脫分。",
    "X17n0330_005:0732b21": "復次大慧彼中亦無相續及不相續相見一切法寂",
    "X17n0330_005:0732b22": "靜妄想不生故菩薩摩訶薩見一切法寂靜(唐云此中實無",
    "X17n0330_005:0732b23": "密不密相以菩薩摩訶薩見一切法住寂靜故無分別故)復次大慧覺外性非性",
    "X17n0330_005:0732b24": "自心現相無所有隨順觀察自心現量有無一切性",
    "X17n0330_005:0732c01": "無相見相續寂靜故於一切法無相續不相續相(唐云",
    "X17n0330_005:0732c02": "若了諸法唯心所現無有外物皆同無相隨順觀察於若有若無分別密執悉見寂靜是故無有密非密相)。",
    "X17n0330_005:0732c03": "復次大慧彼中無有若縛若解餘墮不如實覺知有",
    "X17n0330_005:0732c04": "縛有解所以者何謂於一切法有無有無眾生可得",
    "X17n0330_005:0732c05": "故(唐云一切諸法若有若無求其體性不可得故)。",
    "X17n0330_005:0732c06": "通曰於相續計著者著於相續之相也於不相續",
    "X17n0330_005:0732c07": "計著者著於不相續之相也彼真如性中亦無相",
    "X17n0330_005:0732c08": "續相亦無不相續相諸法從本來當自寂滅相若",
    "X17n0330_005:0732c09": "見一切法本來寂靜者而妄想分別即自不生故",
    "X17n0330_005:0732c10": "諸菩薩證入等妙覺者既無凡情亦無聖解但見",
    "X17n0330_005:0732c11": "一切法寂靜而已安所容其分別耶夫諸法森然",
    "X17n0330_005:0732c12": "何以能一切寂靜也謂覺了諸法唯心所現如鏡",
    "X17n0330_005:0732c13": "現像雖外現諸相皆無自性既無其性即無其相",
    "X17n0330_005:0732c14": "故自心現相皆同無相是一切寂靜者非必離一",
    "X17n0330_005:0732c15": "切外物而後見其寂靜也但隨順外物觀察自心",
    "X17n0330_005:0732c16": "現量若有若無一切性非性皆無其相即皆無其",
    "X17n0330_005:0732c17": "見不分別有不分別無而密執著是於相續中而",
    "X17n0330_005:0732c18": "見其寂靜也故於一切法若相若緣若性非性若",
    "X17n0330_005:0732c19": "生滅不生滅若乘非乘若有為無為若地地自相",
    "X17n0330_005:0732c20": "既無相續相見亦無不相續相見當下寂靜得大",
    "X17n0330_005:0732c21": "解脫是即相續義及解脫之謂也然解脫云者本",
    "X17n0330_005:0732c22": "自無縛今又何脫彼中實無若縛若解之相此唯",
    "X17n0330_005:0732c23": "如實覺知自心現量故得此真解脫耳餘二乘人",
    "X17n0330_005:0732c24": "墮不如實覺知但憑妄想測度謂如是相續即為",
    "X17n0330_005:0733a01": "縛如是不相續即為解有縛有解即非本來寂靜",
    "X17n0330_005:0733a02": "之謂所以者何見有一切法而空之未能忘乎法",
    "X17n0330_005:0733a03": "也見有一切眾生而度之未能忘乎眾生也雖曰",
    "X17n0330_005:0733a04": "解縛未離乎縛不可語於真如實際境界也若如",
    "X17n0330_005:0733a05": "實覺者即一切法不見有一切法可得於法而離",
    "X17n0330_005:0733a06": "法也即一切眾生不見有一切眾生可得於眾生",
    "X17n0330_005:0733a07": "而離眾生也有無體性不可得故見一切法如幻",
    "X17n0330_005:0733a08": "夢等眾生體性不可得故令安住一切法如幻夢",
    "X17n0330_005:0733a09": "等此唯菩薩見一切法寂靜故能善巧方便不墮",
    "X17n0330_005:0733a10": "妄想覺豈外道二乘所可及哉黃檗云此心明淨",
    "X17n0330_005:0733a11": "猶如虗空無一點相貌舉心動念即乖法體即為",
    "X17n0330_005:0733a12": "著相無始已來無著相佛修六度萬行欲求成佛",
    "X17n0330_005:0733a13": "即是次第無始以來無次第佛但悟一心更無少",
    "X17n0330_005:0733a14": "法可得此即真佛佛與眾生一心無異猶如虗空",
    "X17n0330_005:0733a15": "無雜無壞如大日輪照四天下日昇之時明遍天",
    "X17n0330_005:0733a16": "下虗空不曾明日沒之時暗遍天下虗空不曾暗",
    "X17n0330_005:0733a17": "明暗之境自相凌奪虗空之性廓然不變佛及眾",
    "X17n0330_005:0733a18": "生心亦如此若觀佛作清淨光明解脫之相觀眾",
    "X17n0330_005:0733a19": "生作垢濁暗昧生死之相作此解者歷河沙劫終",
    "X17n0330_005:0733a20": "不得菩提為著相故唯此一心更無微塵許法可",
    "X17n0330_005:0733a21": "得即心是佛如今學道人不悟此心體便於心上",
    "X17n0330_005:0733a22": "生心向外求佛著相修行皆是惡法非菩提道黃",
    "X17n0330_005:0733a23": "檗語極精妙實此篇秘密微旨可知有縛有解於",
    "X17n0330_005:0733a24": "大虗中者亦猶明暗之相代於其前也於寂靜之",
    "X17n0330_005:0733b01": "體有何干涉。",
    "X17n0330_005:0733b02": "復次大慧愚夫有三相續謂貪恚痴及愛未來有喜",
    "X17n0330_005:0733b03": "愛俱(唐云及愛來生與貪喜俱)以此相續故有趣相續彼相續者",
    "X17n0330_005:0733b04": "續五趣大慧相續斷者無有相續不相續相復次大",
    "X17n0330_005:0733b05": "慧三和合緣作方便計著識相續無間生方便計著",
    "X17n0330_005:0733b06": "則有相續三和合緣識斷見三解脫一切相續不生。",
    "X17n0330_005:0733b07": "通曰前十一相續若相若緣若性若生滅等即此",
    "X17n0330_005:0733b08": "三相續但凡夫有耳貪嗔痴三乃發業無明流愛",
    "X17n0330_005:0733b09": "為種以及來生與貪喜俱乃潤生無明以此二種",
    "X17n0330_005:0733b10": "無明相續不斷令諸眾生續生五趣謂人及修羅",
    "X17n0330_005:0733b11": "餓鬼地獄畜生不言天與仙者為天與仙無貪恚",
    "X17n0330_005:0733b12": "痴等業故三者不斷即輪迴五趣有生死相續相",
    "X17n0330_005:0733b13": "唯二種無明相續斷者即無有相續不相續之相",
    "X17n0330_005:0733b14": "相續不相續俱不可得即真寂靜即真解脫又何",
    "X17n0330_005:0733b15": "輪轉生死之有此三相續雖云六識用事所以傳",
    "X17n0330_005:0733b16": "送其間者七識也七識具三種緣一根本緣即第",
    "X17n0330_005:0733b17": "八識二作意緣即動念處三種子緣即染淨依此",
    "X17n0330_005:0733b18": "三緣和合方便計著或由外以傳於內或由內以",
    "X17n0330_005:0733b19": "傳於外諸識密縛次第而起相續無間之識即此",
    "X17n0330_005:0733b20": "而生唯其方便或內或外原無定所唯其計著或",
    "X17n0330_005:0733b21": "染或淨執取不忘有此方便計著則有深密繫縛",
    "X17n0330_005:0733b22": "相續不斷由此末那七識雙計麤細我法二執故",
    "X17n0330_005:0733b23": "一切貪恚痴等相續而生若三和緣識斷者見三",
    "X17n0330_005:0733b24": "種解脫外不依於六識即方便淨解脫內不依於",
    "X17n0330_005:0733c01": "八識即性淨解脫當下即無七識自相可得即圓",
    "X17n0330_005:0733c02": "淨解脫證三解脫即得空無相無願大乘法門豈",
    "X17n0330_005:0733c03": "但愚夫三相續不生即前十一相續俱不生豈但",
    "X17n0330_005:0733c04": "相續相無自而生即不相續相亦無自而生一切",
    "X17n0330_005:0733c05": "相續不生即大解脫所謂深密義及解脫者義悉",
    "X17n0330_005:0733c06": "於此神鼎上堂舉洞山曰貪嗔痴大無知賴我今",
    "X17n0330_005:0733c07": "朝識得伊行便打坐便槌分付心王子細推無量",
    "X17n0330_005:0733c08": "劫來不解脫問汝三人知不知古人與麼道神鼎",
    "X17n0330_005:0733c09": "則不然貪嗔痴實無知十二時中任從伊行即往",
    "X17n0330_005:0733c10": "坐即隨分付心王擬何為無量劫來元解脫何須",
    "X17n0330_005:0733c11": "更問知不知據二尊宿解脫路別明眼者辯取。",
    "X17n0330_005:0733c12": "爾時世尊欲重宣此義而說偈言。",
    "X17n0330_005:0733c13": "不真實妄想是說相續相若知彼真實相續網則斷",
    "X17n0330_005:0733c14": "於諸性無知隨言說攝受譬如彼蠶蟲結網而自纏",
    "X17n0330_005:0733c15": "愚夫妄想縛相續不觀察。",
    "X17n0330_005:0733c16": "通曰真實者即真如實際本來寂靜云何有妄云",
    "X17n0330_005:0733c17": "何有想唯離彼真實種種分別即名妄想是不真",
    "X17n0330_005:0733c18": "實妄想不但貪恚痴等麤想為然即三賢十地法",
    "X17n0330_005:0733c19": "我未忘亦非真實均名曰妄故總說名相續相也",
    "X17n0330_005:0733c20": "若知彼真實覺了諸法唯心所現心本無生法亦",
    "X17n0330_005:0733c21": "無生諸法本空更何容想故不必斷滅諸法而後",
    "X17n0330_005:0733c22": "顯其真實也即彼相續妄想中而真實具在即妄",
    "X17n0330_005:0733c23": "即真當體無生解脫尚無豈有密執而相續塵網",
    "X17n0330_005:0733c24": "自然斷矣彼之所以為相續網縛者由不能觀察",
    "X17n0330_005:0734a01": "真實故也內教弟子於諸性無知不知外性非性",
    "X17n0330_005:0734a02": "法法不相到法法不相知但隨言說攝受於心如",
    "X17n0330_005:0734a03": "言取義種種不捨如蠶結網秪自纏縛此所知障",
    "X17n0330_005:0734a04": "不得解脫固由於不善觀察也一切愚夫為貪恚",
    "X17n0330_005:0734a05": "痴妄想所縛亦如蠶虫結網自縛此煩惱障不得",
    "X17n0330_005:0734a06": "解脫亦由於不善觀察也若知彼真實相續網則",
    "X17n0330_005:0734a07": "斷惟菩薩隨順觀察自心現量若有若無相續寂",
    "X17n0330_005:0734a08": "靜故於一切法無相續不相續相此相續義及解",
    "X17n0330_005:0734a09": "脫之旨也百丈云本不是佛向渠說是佛明體結",
    "X17n0330_005:0734a10": "秪如今但莫作佛知解亦無不依住知解是名結",
    "X17n0330_005:0734a11": "滅亦名真如亦名體如求佛求菩提名現身意秪",
    "X17n0330_005:0734a12": "如今但有一切求心盡名現身意如云求菩提雖",
    "X17n0330_005:0734a13": "是勝求重增塵累求佛是佛眾求一切有無諸法",
    "X17n0330_005:0734a14": "是眾生眾秪如今鑑覺但不依住一切有無諸法",
    "X17n0330_005:0734a15": "是不入眾數秪如今於一一聲香味觸法等不愛",
    "X17n0330_005:0734a16": "於一一境不貪但無十句濁心是了因成佛學文",
    "X17n0330_005:0734a17": "句覓解者名緣因成佛見佛知佛則得說佛有知",
    "X17n0330_005:0734a18": "有見却是謗佛若云佛知佛見佛聞佛說即不得",
    "X17n0330_005:0734a19": "見火即得火見即不得如刀割物即得物割刀即",
    "X17n0330_005:0734a20": "不得知佛人見佛人聞佛人說佛人如恒河沙是",
    "X17n0330_005:0734a21": "佛知是佛見是佛聞是佛說萬中無一秪為自無",
    "X17n0330_005:0734a22": "眼依它作眼教中喚作比量智如今貪佛知解亦",
    "X17n0330_005:0734a23": "是比量智觀此則知隨言說攝受如蠶自纏者總",
    "X17n0330_005:0734a24": "是緣因非了因也須自具眼始得。",
    "X17n0330_005:0734b01": "楞伽阿跋"
}