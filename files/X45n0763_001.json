{
    "X45n0763_001:0367a04": " 起信論捷要序",
    "X45n0763_001:0367a06": "夫三界虗偽唯心所作離心則無法離法則無心是",
    "X45n0763_001:0367a07": "故真如門中離名字相離言說相離心緣相故世尊",
    "X45n0763_001:0367a08": "涅槃之際拈花示眾以顯說法者無法可說則知無",
    "X45n0763_001:0367a09": "有定法如來可說又何假廣藉教乘以成論耶然方",
    "X45n0763_001:0367a10": "便門中一事不捨或放光雨花或竪臂屈指或揚眉",
    "X45n0763_001:0367a11": "瞬目或謦欬啟齒或顯或蜜或定或慧均為佛事是",
    "X45n0763_001:0367a12": "故生滅門中一切語言文字資生業等皆順正法以",
    "X45n0763_001:0367a13": "此觀之而論不得不造也論既成頓漸雙收譬如大",
    "X45n0763_001:0367a14": "海不讓小流自非心意識者之所能闚初學展卷若",
    "X45n0763_001:0367a15": "對墻壁欲使尋文得義了義忘言而釋論之註不得",
    "X45n0763_001:0367a16": "不作也註既出各馳己解互逞高下從註者不知誰",
    "X45n0763_001:0367a17": "是誰非誰深誰淺但隨言生解蔓草難除欲去其繁",
    "X45n0763_001:0367a18": "飾挈其綱宗即波辨水觸烟識火而捷要又不得不",
    "X45n0763_001:0367a19": "述也鴈門上人從開先昧師得授斯論一月影不出",
    "X45n0763_001:0367a20": "戶遂成此解可謂文義交徹釋如析薪所願信根眾",
    "X45n0763_001:0367a21": "生因斯以明論因論而了如來根本之義如借路還",
    "X45n0763_001:0367a22": "家因指見月庶不負造論者示教利喜令佛種不斷",
    "X45n0763_001:0367a23": "之意不然註者受者俱溺筌蹄是為謗佛眾生。",
    "X45n0763_001:0367a24": "萬曆丙辰春湘洲居士李騰芳題",
    "X45n0763_001:0367b03": " 起信論捷要自序",
    "X45n0763_001:0367b05": "余初剃染時輙遊講席窮歷寒暑以研性相宗乘諸",
    "X45n0763_001:0367b06": "師雖不作德雲面孔余終如聾人踰百步外聆蚊蚋",
    "X45n0763_001:0367b07": "也至戊申冬問法開先師遂針芥相投春秋幾復甲",
    "X45n0763_001:0367b08": "寅夏復拈明心見性之旨請益師師命余熟讀起信",
    "X45n0763_001:0367b09": "論便達斯意余即杜門十餘日力究此論忽爾稍見",
    "X45n0763_001:0367b10": "論義如視諸掌然所詮表直令有情朗鑑心性故以",
    "X45n0763_001:0367b11": "一心法開真如生滅二門立真如門顯不變之體以",
    "X45n0763_001:0367b12": "明真玅淨性本非迷悟不屬凡聖立生滅門顯隨緣",
    "X45n0763_001:0367b13": "之用以明八識心源能現凡聖脩證迷悟因果摠令",
    "X45n0763_001:0367b14": "一切眾生洞見自性淨玅非相明照心源圓融能現",
    "X45n0763_001:0367b15": "至使不墮空有斷常見也因以所見乃搦管成註茲",
    "X45n0763_001:0367b16": "剞劂以告同志時有客過余曰昔太原藏師長水璿",
    "X45n0763_001:0367b17": "師盡閱大藏群典潛神數載始成疏記子何越餘日",
    "X45n0763_001:0367b18": "以數千言能釋茲論將非以管窺天而蠡測海耶余",
    "X45n0763_001:0367b19": "曰不然諦觀菩薩立意欲令眾生心樂少文而攝多",
    "X45n0763_001:0367b20": "義者故造此論今疏記者刻意盡取性相言教以廣",
    "X45n0763_001:0367b21": "其義雖法無定故略亦可而廣亦可但學者覩文浩",
    "X45n0763_001:0367b22": "蕩不免望洋而退奚能符合造論者之本致也余不",
    "X45n0763_001:0367b23": "敏僅就論文提挈綱領庶使展卷便見指歸雖然受",
    "X45n0763_001:0367b24": "解緣別或有因於廣文而取解者亦不妨遍探長水",
    "X45n0763_001:0367c01": "諸師之疏記則余又何敢以為是。",
    "X45n0763_001:0367c02": "旹",
    "X45n0763_001:0367c03": "萬曆甲寅歲佛成道日廬山正遠述於石照山房",
    "X45n0763_001:0367c09": "大乘起信論捷要卷上",
    "X45n0763_001:0367c11": "馬鳴菩薩　造",
    "X45n0763_001:0367c12": "真諦三藏　譯",
    "X45n0763_001:0367c13": "婆首那王子　譯語",
    "X45n0763_001:0367c14": "明廬山沙門　正遠　註",
    "X45n0763_001:0367c15": "乘有五乘曰人乘天乘聲聞乘菩薩乘如來乘此",
    "X45n0763_001:0367c16": "言大乘者簡非人天聲聞之乘直示如來乘也故",
    "X45n0763_001:0367c17": "論云解釋如來根本之義使不起人天種子及二",
    "X45n0763_001:0367c18": "乘種子唯住如來種中正因相應此大乘義摠有",
    "X45n0763_001:0367c19": "二種一者法二者義法即眾生心是心即攝世間",
    "X45n0763_001:0367c20": "出世間法依於此心顯示摩訶衍義義復有三一",
    "X45n0763_001:0367c21": "者體大二者相大三者用大謂竪窮橫遍無礙圓",
    "X45n0763_001:0367c22": "融當體受名不對小故如涅槃云不因小空名為",
    "X45n0763_001:0367c23": "大空涅槃亦爾不因小相名大涅槃復以此心名",
    "X45n0763_001:0367c24": "乘者謂從因至果證取體相用故如文云一切諸",
    "X45n0763_001:0368a01": "佛本所乘故一切菩薩皆乘此法到如來地故此",
    "X45n0763_001:0368a02": "中能乘是始覺所乘是本覺始本不二名究竟覺",
    "X45n0763_001:0368a03": "如梁攝論云乘大性故名為大乘起信者以一切",
    "X45n0763_001:0368a04": "眾生雖具此大乘之心迷而不覺或信小乘或沉",
    "X45n0763_001:0368a05": "外道故菩薩開闡大乘心法起眾生大乘正信如",
    "X45n0763_001:0368a06": "論云有法能起摩訶衍信根是故應說起謂顯發",
    "X45n0763_001:0368a07": "信謂忍樂謂以大乘一心顯發忍樂名為起信此",
    "X45n0763_001:0368a08": "信起時必內由本覺為因外由師教為緣因緣和",
    "X45n0763_001:0368a09": "合內外相資故能顯發如論云因緣具足者能起",
    "X45n0763_001:0368a10": "厭苦之心信有涅槃起信之義亦有二種一者為",
    "X45n0763_001:0368a11": "令善根成熟眾生堪任不退信故二者為令善根",
    "X45n0763_001:0368a12": "微少眾生脩習信心故無非令一切頓漸眾生深",
    "X45n0763_001:0368a13": "信一乘心法而十方佛土中無二亦無三也論者",
    "X45n0763_001:0368a14": "辨別邪正顯示真宗故名曰論。問如論云摩訶",
    "X45n0763_001:0368a15": "衍法即是眾生之心心本是同何有人乘天乘聲",
    "X45n0763_001:0368a16": "聞乘菩薩乘如來乘之別耶答心本無別障有深",
    "X45n0763_001:0368a17": "淺如圓覺云發揮無明顯出眾生五性差別由諸",
    "X45n0763_001:0368a18": "眾生乘此心法能持五戒故名人乘由乘此心脩",
    "X45n0763_001:0368a19": "行十善兼除欲漏故名天乘由乘此心斷除惱障",
    "X45n0763_001:0368a20": "超分段死故名聲聞乘由乘此心以二空智勤斷",
    "X45n0763_001:0368a21": "二障故名菩薩乘由乘此心斷盡二障永亡二死",
    "X45n0763_001:0368a22": "故名如來乘故知在生滅門斷障有五性之別而",
    "X45n0763_001:0368a23": "真如門豈立凡聖之異耶所以祖師門頭見徹於",
    "X45n0763_001:0368a24": "此不但不存餘乘若見有如來乘者即擲之鐵圍",
    "X45n0763_001:0368b01": "山外也。問如論云發心具有三種曰信成就發",
    "X45n0763_001:0368b02": "心解行發心證發心此中獨以起信名題者何也",
    "X45n0763_001:0368b03": "答發心最難在信信若成就而三賢解行十聖證",
    "X45n0763_001:0368b04": "位如推門落臼故世尊說法四十九年諸大弟子",
    "X45n0763_001:0368b05": "猶不信自心是佛故法華會上放光現瑞出定揚",
    "X45n0763_001:0368b06": "德三請三止傍通曲引無非使現前三根直信自",
    "X45n0763_001:0368b07": "心是佛然三根之眾既入信已世尊隨即唱滅則",
    "X45n0763_001:0368b08": "出世之本懷始愜矣由此而觀則信心豈容易生",
    "X45n0763_001:0368b09": "乎所以華嚴云信為道源功德母長養一切諸善",
    "X45n0763_001:0368b10": "根斷除疑網出愛河開示涅槃無上道。",
    "X45n0763_001:0368b11": "歸命盡十方最勝業徧知色無礙自在救世大悲者",
    "X45n0763_001:0368b12": "及彼身體相法性真如海無量功德藏如實脩行等",
    "X45n0763_001:0368b13": "為欲令眾生除疑捨邪執起大乘正信佛種不斷故。",
    "X45n0763_001:0368b14": "即宗前敬序分前八句歸敬之詞後四句敘造論",
    "X45n0763_001:0368b15": "之意歸敬三寶略有六義一荷恩德二請加護三",
    "X45n0763_001:0368b16": "令生信四為式儀五表尊勝六顯益物歸命盡十",
    "X45n0763_001:0368b17": "方一句貫下法寶僧寶最勝業等三句歸命佛寶",
    "X45n0763_001:0368b18": "也法性真如海二句歸命法寶也如實脩行等一",
    "X45n0763_001:0368b19": "句歸命僧寶也其中及彼身體相貫攝佛法僧三",
    "X45n0763_001:0368b20": "義以顯同體三寶也歸者是依投趣向義命者摠",
    "X45n0763_001:0368b21": "御諸根之要人之所護莫此為先舉此無二之命",
    "X45n0763_001:0368b22": "以奉無上之尊十方者顯所歸敬之廣非拘分量",
    "X45n0763_001:0368b23": "耳最勝業者即智淨相及不思議業相也過小曰",
    "X45n0763_001:0368b24": "勝超因曰最以此最勝業用蕩盡識心圓成四智",
    "X45n0763_001:0368c01": "故名徧知即心自在以正徧知了法即如則大小",
    "X45n0763_001:0368c02": "無礙諸根互用故云色無礙自在即法自在然色",
    "X45n0763_001:0368c03": "既自在即理如心既自在即智如理智一如心色",
    "X45n0763_001:0368c04": "不二即證根本智即名自覺己圓復起後得之智",
    "X45n0763_001:0368c05": "興同體之悲普救世苦廣攝有情故名救世大悲",
    "X45n0763_001:0368c06": "者即能覺他之意所謂自覺己圓能覺他者故名",
    "X45n0763_001:0368c07": "曰佛雖能自覺覺他皆屬智用故即從用歸至於",
    "X45n0763_001:0368c08": "體故曰及彼身體相既名以智攝歸于體而又名",
    "X45n0763_001:0368c09": "及彼身者以顯智性即色故也且證根本智即是",
    "X45n0763_001:0368c10": "證自受用身復起後得之智即是現三類化身耳",
    "X45n0763_001:0368c11": "故云及彼身也然據論文即分三身最勝業等二",
    "X45n0763_001:0368c12": "句即報身也如文云智性即色故隨心能示十方",
    "X45n0763_001:0368c13": "世界無量菩薩無量報身各各差別皆無分齊而",
    "X45n0763_001:0368c14": "不相妨即如舊註以徧知為意業清淨意即七識",
    "X45n0763_001:0368c15": "也既云清淨即轉為平等性智然平等性智所現",
    "X45n0763_001:0368c16": "之身亦報身也固知以徧知色無礙名報身矣救",
    "X45n0763_001:0368c17": "世大悲者即化身也如文云諸佛如來本在因地",
    "X45n0763_001:0368c18": "發大慈悲立大誓願盡欲度脫等眾生界亦不限",
    "X45n0763_001:0368c19": "劫數盡於未來以對凡夫二乘心所見者名為應",
    "X45n0763_001:0368c20": "身固知以救世大悲名化身也及彼身體相即法",
    "X45n0763_001:0368c21": "身也乃從報化二身歸至法身及彼身者即上二",
    "X45n0763_001:0368c22": "身體相二字即法身也以報化二身不離法身故",
    "X45n0763_001:0368c23": "何以知體相名法身如文云復次真如自體相者",
    "X45n0763_001:0368c24": "從本以來自性滿足一切功德等名為如來藏亦",
    "X45n0763_001:0369a01": "名如來法身固知以體相名法身也法身無相而",
    "X45n0763_001:0369a02": "又以相名法身者以此法身是色體故也如文云",
    "X45n0763_001:0369a03": "以色性即智故色體無形說名智身以智性即色",
    "X45n0763_001:0369a04": "故說名法身徧一切處法性真如海二句法寶也",
    "X45n0763_001:0369a05": "亦從體相而名法寶以依體故名法性真如海以",
    "X45n0763_001:0369a06": "依相故名無量功德藏如文云一者體大謂一切",
    "X45n0763_001:0369a07": "法真如平等不增減故二者相大謂如來藏具足",
    "X45n0763_001:0369a08": "無量性功德故此真如在有情數中名為佛性在",
    "X45n0763_001:0369a09": "非情數中名為法性已上佛寶即佛性也此法寶",
    "X45n0763_001:0369a10": "即法性也故稱法性真如海真如具隨緣不變不",
    "X45n0763_001:0369a11": "變隨緣二義故喻如海以海隨風生浪而水性不",
    "X45n0763_001:0369a12": "失故也且真如體中雖一法不立不妨具足無量",
    "X45n0763_001:0369a13": "稱性功德能攝能持故名為藏如實脩行等僧寶",
    "X45n0763_001:0369a14": "也如實者即信自心體相內熏而脩及依諸佛所",
    "X45n0763_001:0369a15": "說之法而行此指法身菩薩真實而脩者簡非人",
    "X45n0763_001:0369a16": "天小乘諸權位菩薩也已上歸敬三寶竟此下為",
    "X45n0763_001:0369a17": "欲令眾生等四句正敘造論之意初二句舉所為",
    "X45n0763_001:0369a18": "機以令離過次二句明所得益堪任佛果然眾生",
    "X45n0763_001:0369a19": "根性雖多不出疑而不信者或信而墮邪網者故",
    "X45n0763_001:0369a20": "菩薩開示大乘心法多設對治方便使除疑生信",
    "X45n0763_001:0369a21": "捨邪從正發起大乘信根安住如來種中庶使慧",
    "X45n0763_001:0369a22": "命相續永無斷絕問歸敬者何意先報化而後法",
    "X45n0763_001:0369a23": "身也答法身無相難以投敬故先歸有相之身而",
    "X45n0763_001:0369a24": "攝歸無相之體且三賢位但見報化二身微觀法",
    "X45n0763_001:0369b01": "身即十地雖漸證法身猶未究竟唯見報身色相",
    "X45n0763_001:0369b02": "莊嚴故知攝用歸體窮相即性故先歸敬報化而",
    "X45n0763_001:0369b03": "後及法身也。",
    "X45n0763_001:0369b04": "論曰有法能起摩訶衍信根是故應說說有五分云",
    "X45n0763_001:0369b05": "何為五一者因緣分二者立義分三者解釋分四者",
    "X45n0763_001:0369b06": "脩行信心分五者勸脩利益分。",
    "X45n0763_001:0369b07": "此標一論之大旨也有法二字指論所攝一百部",
    "X45n0763_001:0369b08": "大乘之教及本論所詮立義解釋脩行信心三分",
    "X45n0763_001:0369b09": "此大乘之教及本論三分所詮顯者即眾生真如",
    "X45n0763_001:0369b10": "自性也眾生雖具此心久迷不返菩薩欲令眾生",
    "X45n0763_001:0369b11": "圓證此心故以一心法開真如生滅二門使眾生",
    "X45n0763_001:0369b12": "於真如性中捨生滅因緣起大乘正信能堪能任",
    "X45n0763_001:0369b13": "直入如來之地以是之故應說此論說有次序故",
    "X45n0763_001:0369b14": "列五分一者因緣分即如餘經中序分也二者立",
    "X45n0763_001:0369b15": "義分三者解釋分四者脩行信心分即如餘經中",
    "X45n0763_001:0369b16": "正宗分也五者勸脩利益分即如餘經中流通分",
    "X45n0763_001:0369b17": "也然此五分旨義下文詳釋茲不繁註。",
    "X45n0763_001:0369b18": "初說因緣分問曰有何因緣而造此論答曰是因緣",
    "X45n0763_001:0369b19": "有八種。",
    "X45n0763_001:0369b20": "此正釋一者因緣分乃本論發起之由也前頌為",
    "X45n0763_001:0369b21": "欲令眾生除疑捨邪執起大乘正信佛種不斷故",
    "X45n0763_001:0369b22": "未曾指出為何等眾生以何等法斷除疑網以何",
    "X45n0763_001:0369b23": "觀門對治邪執解釋何義以起正信云何相續令",
    "X45n0763_001:0369b24": "佛種不斷故此假設問意答出八種因緣詳明前",
    "X45n0763_001:0369c01": "旨八種之義下文自釋。",
    "X45n0763_001:0369c02": "云何為八一者因緣總相所謂為令眾生離一切苦",
    "X45n0763_001:0369c03": "得究竟樂非求世間名利恭敬故二者為欲解釋如",
    "X45n0763_001:0369c04": "來根本之義令諸眾生正解不謬故三者為令善根",
    "X45n0763_001:0369c05": "成熟眾生於摩訶衍法堪任不退信故四者為令善",
    "X45n0763_001:0369c06": "根微少眾生脩習信心故五者為示方便消惡業障",
    "X45n0763_001:0369c07": "善護其心遠離癡慢出邪網故六者為示脩習止觀",
    "X45n0763_001:0369c08": "對治凡夫二乘心過故七者為示專念方便生于佛",
    "X45n0763_001:0369c09": "前必定不退信心故八者為示利益勸脩行故有如",
    "X45n0763_001:0369c10": "是等因緣所以造論。",
    "X45n0763_001:0369c11": "總相者總出造論為眾生之意一切苦者不過由",
    "X45n0763_001:0369c12": "二障苦因能招二死苦果因煩惱障續分段生死",
    "X45n0763_001:0369c13": "感業繫苦相因所知障續變易生死與微苦相應",
    "X45n0763_001:0369c14": "究竟樂者亦有二義一者無上菩提覺法樂二者",
    "X45n0763_001:0369c15": "無上涅槃寂滅樂眾生由煩惱障故不得無上涅",
    "X45n0763_001:0369c16": "槃寂滅之樂由所知障故不得無上菩提覺法之",
    "X45n0763_001:0369c17": "樂菩薩愍此眾生廣攝教乘開示方便使眾生離",
    "X45n0763_001:0369c18": "煩惱所知之苦得涅槃菩提之樂雖普利有情得",
    "X45n0763_001:0369c19": "究竟樂自亦不居度生之相故云不取世間名利",
    "X45n0763_001:0369c20": "恭敬故然令眾生離苦得樂必欲解釋如來根本",
    "X45n0763_001:0369c21": "之義如來根本即真如自性也今欲釋明為令眾",
    "X45n0763_001:0369c22": "生深信自性真如直入如來果覺至使不墮二乘",
    "X45n0763_001:0369c23": "外道故云令諸眾生正解不謬故此欲釋如來根",
    "X45n0763_001:0369c24": "本之義正為立義解釋二分之緣起也三者為令",
    "X45n0763_001:0370a01": "善根成熟眾生堪任不退四者為令善根微少眾",
    "X45n0763_001:0370a02": "生脩習信心總承上令諸眾生正解不謬之意善",
    "X45n0763_001:0370a03": "根成熟者已經一萬劫十信滿足進入十住正定",
    "X45n0763_001:0370a04": "趣中使前信心堪任不退善根微少者未經一萬",
    "X45n0763_001:0370a05": "劫正信未圓令進脩習以滿十信故云脩習信心",
    "X45n0763_001:0370a06": "此二種義正為分別發趣道相之緣起也五者下",
    "X45n0763_001:0370a07": "總為善根微少脩習信心而設也善根微少者總",
    "X45n0763_001:0370a08": "因夙習障重深染邪見故先以方便禮拜懺悔消",
    "X45n0763_001:0370a09": "惡業障由障輕故善護其心內離癡慢外出邪網",
    "X45n0763_001:0370a10": "次示止義以除凡夫著有之過示觀義以對二乘",
    "X45n0763_001:0370a11": "躭空之過既超凡小外道始成正信恐有怯不現",
    "X45n0763_001:0370a12": "前見佛難習止觀復示念佛法門令此眾生隨願",
    "X45n0763_001:0370a13": "往生以至不退信心也此三種義正為脩習信心",
    "X45n0763_001:0370a14": "分之緣起也八者示利益勸脩正為勸脩利益分",
    "X45n0763_001:0370a15": "之緣起也如彼文中廣舉損益勸令脩捨總為策",
    "X45n0763_001:0370a16": "成脩前諸行也。",
    "X45n0763_001:0370a17": "問曰脩多羅中具有此法何須重說答曰脩多羅中",
    "X45n0763_001:0370a18": "雖有此法以眾生根行不等受解緣別所謂如來在",
    "X45n0763_001:0370a19": "世眾生利根能說之人色心業勝圓音一演異類等",
    "X45n0763_001:0370a20": "解則不須論若如來滅後或有眾生能以自力廣聞",
    "X45n0763_001:0370a21": "而取解者或有眾生亦以自力少聞而多解者或有",
    "X45n0763_001:0370a22": "眾生無自心力因於廣論而得解者自有眾生復以",
    "X45n0763_001:0370a23": "廣論文多為煩心樂總持少文而攝多義能取解者",
    "X45n0763_001:0370a24": "如是此論為欲總攝如來廣大深法無邊義故應說",
    "X45n0763_001:0370b01": "此論。",
    "X45n0763_001:0370b02": "設此一問正顯為令眾生離苦得樂非求世間名",
    "X45n0763_001:0370b03": "利恭敬故此問答中如文可解但答辭中文分三",
    "X45n0763_001:0370b04": "意從脩多羅雖有此法下略答要造論之意所謂",
    "X45n0763_001:0370b05": "如來在世下明不須造論以能被之人色心業勝",
    "X45n0763_001:0370b06": "所被之機利根深解然色心業勝圓音一演即三",
    "X45n0763_001:0370b07": "輪也色即色相輪心即作意輪圓音即音聲輪也",
    "X45n0763_001:0370b08": "若如來滅後下正釋前眾生根行不等受解緣別",
    "X45n0763_001:0370b09": "所以要造論也造論之意雖廣攝眾生約機教相",
    "X45n0763_001:0370b10": "扣受化益弘重在心要少文而攝多義者故云總",
    "X45n0763_001:0370b11": "攝如來廣大深法無邊義故應造此論。",
    "X45n0763_001:0370b12": "已說因緣分次說立義分摩訶衍者總說有二種云",
    "X45n0763_001:0370b13": "何為二一者法二者義。",
    "X45n0763_001:0370b14": "因緣已說則序分竟矣今說立義正明正宗之旨",
    "X45n0763_001:0370b15": "立義者即立因緣分中如來根本之義根本之義",
    "X45n0763_001:0370b16": "即名摩訶衍此摩訶衍有無量義今就心要少文",
    "X45n0763_001:0370b17": "而攝多義者總攝無量之義說有二種所謂一者",
    "X45n0763_001:0370b18": "法二者義法義之旨下文自釋。",
    "X45n0763_001:0370b19": "所言法者謂眾生心是心則攝一切世間出世間法",
    "X45n0763_001:0370b20": "依於此心顯示摩訶衍義何以故是心真如相即示",
    "X45n0763_001:0370b21": "摩訶衍體故是心生滅因緣相能示摩訶衍自體相",
    "X45n0763_001:0370b22": "用故。",
    "X45n0763_001:0370b23": "法即眾生心者以顯即法即心也故自釋曰是心",
    "X45n0763_001:0370b24": "則攝一切世間出世間法世間即六凡依正之法",
    "X45n0763_001:0370c01": "出世間即四聖智理之法誠謂一切因果世界微",
    "X45n0763_001:0370c02": "塵因心成體也以此妙心體相無礙染淨同依隨",
    "X45n0763_001:0370c03": "流返流惟轉此心是故若隨染成於不覺則攝世",
    "X45n0763_001:0370c04": "間之法若隨返流之始覺及不變之本覺則攝出",
    "X45n0763_001:0370c05": "世間之法雖明此心攝盡世出世法猶借生滅門",
    "X45n0763_001:0370c06": "顯未極一心之妙故下即示三大之義以盡其蘊",
    "X45n0763_001:0370c07": "以顯即心之體真妙淨性了無一法但相用中則",
    "X45n0763_001:0370c08": "攝一切法耳依於此心者以明心外無義也此心",
    "X45n0763_001:0370c09": "具空與不空不變隨緣之義若約真空不變之體",
    "X45n0763_001:0370c10": "凡聖不立因果雙泯故曰是心真如相即示摩訶",
    "X45n0763_001:0370c11": "衍體故如楞嚴云本覺明心先非水火若約不空",
    "X45n0763_001:0370c12": "隨緣之用凡聖皆現因果互存故曰是心生滅因",
    "X45n0763_001:0370c13": "緣相能示摩訶衍自體相用故如楞嚴云汝以空",
    "X45n0763_001:0370c14": "明則有空現若俱發明則有俱現然真如相是不",
    "X45n0763_001:0370c15": "起門不起不因起門而立故獨言體生滅因緣是",
    "X45n0763_001:0370c16": "起動門不離不起門而起動起含不起故名自體",
    "X45n0763_001:0370c17": "相用。",
    "X45n0763_001:0370c18": "所言義者則有三種云何為三一者體大謂一切法",
    "X45n0763_001:0370c19": "真如平等不增減故二者相大謂如來藏具足無量",
    "X45n0763_001:0370c20": "性功德故三者用大能生一切世間出世間善因果",
    "X45n0763_001:0370c21": "故一切諸佛本所乘故一切菩薩皆乘此法到如來",
    "X45n0763_001:0370c22": "地故。",
    "X45n0763_001:0370c23": "上雖顯示自體相用此正釋其義也一者體大以",
    "X45n0763_001:0370c24": "此心體能為凡聖之依雖一法不立非落斷空乃",
    "X45n0763_001:0371a01": "如是空義以一切法無有可遣悉皆真故亦無可",
    "X45n0763_001:0371a02": "立皆同如故故云一切法即是真如既諸法即如",
    "X45n0763_001:0371a03": "心色不二能所雙消故云平等不增減故二者相",
    "X45n0763_001:0371a04": "大顯此心相能現凡聖染淨之法雖萬法皆現不",
    "X45n0763_001:0371a05": "落於有乃如寔不空之義以一切功德依心而住",
    "X45n0763_001:0371a06": "故云如來藏全體即心故名性功德三者用大顯",
    "X45n0763_001:0371a07": "此心用能成凡聖因果之法稱此用大現報化二",
    "X45n0763_001:0371a08": "身成熟有情善根故云能生一切世間出世間善",
    "X45n0763_001:0371a09": "因果故世間善即人天小乘因果法也出世間善",
    "X45n0763_001:0371a10": "即三賢行解十聖智理并如來後得智之善也不",
    "X45n0763_001:0371a11": "善之法雖不離心以違真故非其用也已上法義",
    "X45n0763_001:0371a12": "皆名心性之大此下正顯乘義乘者具從因至果",
    "X45n0763_001:0371a13": "從果向因二義謂果人已乘真如體相而證法身",
    "X45n0763_001:0371a14": "復乘真如之用現報化二身廣利有情故云一切",
    "X45n0763_001:0371a15": "諸佛本所乘故因人亦乘真如體相為內因熏習",
    "X45n0763_001:0371a16": "漸證法身復乘真如之用為外緣脩持以覺有情",
    "X45n0763_001:0371a17": "故云一切菩薩皆乘此法到如來地故。",
    "X45n0763_001:0371a18": "已說立義分次說解釋分解釋有三種云何為三一",
    "X45n0763_001:0371a19": "者顯示正義二者對治邪執三者分別發趣道相。",
    "X45n0763_001:0371a20": "上立義分中總標如來根本之義此正解釋也一",
    "X45n0763_001:0371a21": "切眾生不能得成無上菩提乃至別成小乘外道",
    "X45n0763_001:0371a22": "者皆由真妄不分妄執難除所以錯亂脩習不成",
    "X45n0763_001:0371a23": "聖果故此解釋三種正路令脩行者先明正義以",
    "X45n0763_001:0371a24": "辨真如生滅二門次治邪執以除我法二見至於",
    "X45n0763_001:0371b01": "分別發心之始趨向之終以明位次發心脩進依",
    "X45n0763_001:0371b02": "此三義庶使不遭岐徑直入如來果海也。",
    "X45n0763_001:0371b03": "顯示正義者依一心法有二種門云何為二一者心",
    "X45n0763_001:0371b04": "真如門二者心生滅門是二種門皆各總攝一切法",
    "X45n0763_001:0371b05": "此義云何以是二門不相離故。",
    "X45n0763_001:0371b06": "依一心法具真如生滅二門者正釋前是心則攝",
    "X45n0763_001:0371b07": "一切世間出世間法依於此心顯示摩訶衍義心",
    "X45n0763_001:0371b08": "真如門者即解是心真如相即示摩訶衍體故心",
    "X45n0763_001:0371b09": "生滅門者即釋是心生滅因緣相能示摩訶衍自",
    "X45n0763_001:0371b10": "體相用故真如生滅皆言門者以一心上具通攝",
    "X45n0763_001:0371b11": "出入二義通攝義者以真無別體即妄之體而名",
    "X45n0763_001:0371b12": "真故云幻妄稱相其性真為妙覺明體妄無別用",
    "X45n0763_001:0371b13": "全智之用而名妄故云妙覺明心既稱為妄云何",
    "X45n0763_001:0371b14": "有因出入義者眾生迷時出真如門入生滅門故",
    "X45n0763_001:0371b15": "云背覺合塵悟時出生滅門入真如門故云滅塵",
    "X45n0763_001:0371b16": "合覺此二門皆各攝一切法者以其二門不相離",
    "X45n0763_001:0371b17": "故以真如門是染淨通相通相之外無別染淨故",
    "X45n0763_001:0371b18": "得總攝一切諸法生滅門者別顯染淨染淨之法",
    "X45n0763_001:0371b19": "無所不該故亦總攝一切諸法一切法者即十八",
    "X45n0763_001:0371b20": "界法也此十八界法在真如門攝一相一味俱名",
    "X45n0763_001:0371b21": "真空以根性塵性周徧法界故在生門攝名三細",
    "X45n0763_001:0371b22": "六麤在滅門攝名智淨相及不思議相雖有染淨",
    "X45n0763_001:0371b23": "之別總不出依一心而立如楞嚴云殊不能知生",
    "X45n0763_001:0371b24": "滅去來本如來藏常住妙明不動周圓妙真如性",
    "X45n0763_001:0371c01": "則知二門不相離故各攝一切法明矣。",
    "X45n0763_001:0371c02": "心真如者即是一法界大總相法門體所謂心性不",
    "X45n0763_001:0371c03": "生不滅一切諸法唯依妄念而有差別若離心念則",
    "X45n0763_001:0371c04": "無一切境界之相是故一切法從本已來離言說相",
    "X45n0763_001:0371c05": "離名字相離心緣相畢竟平等無有變異不可破壞",
    "X45n0763_001:0371c06": "唯是一心故名真如以一切言說假名無寔但隨妄",
    "X45n0763_001:0371c07": "念不可得故。",
    "X45n0763_001:0371c08": "此正釋真如門也以真如性中心色互融空有平",
    "X45n0763_001:0371c09": "等故謂一法界理事圓攝染淨通依故謂大總相",
    "X45n0763_001:0371c10": "法門體據中邊論云法界者聖法因義故也謂依",
    "X45n0763_001:0371c11": "生聖法故云法界大總相者謂總一切法持無量",
    "X45n0763_001:0371c12": "義也法門者聖智通遊之謂也體者以為一切法",
    "X45n0763_001:0371c13": "之依也總謂真如自性為淨法之因諸聖共止之",
    "X45n0763_001:0371c14": "域也如圓覺云有大陀羅尼門名為圓覺流出一",
    "X45n0763_001:0371c15": "切清淨真如菩提涅槃及波羅蜜教授菩薩所謂",
    "X45n0763_001:0371c16": "心性不生不滅者復釋一法界大總相之意若有",
    "X45n0763_001:0371c17": "生滅則有住異之別寧得為一為大由心性本淨",
    "X45n0763_001:0371c18": "隨妄不生約治不滅世間不破出世間不盡故謂",
    "X45n0763_001:0371c19": "一法界大總相也謂一切諸法下返顯心性本無",
    "X45n0763_001:0371c20": "生滅以一切法唯依妄念而有差別固知真性無",
    "X45n0763_001:0371c21": "生唯妄而現若離妄念則法自如所謂諸法本閒",
    "X45n0763_001:0371c22": "而人自閙若離病眼空不生花是故下結顯心性",
    "X45n0763_001:0371c23": "本淨離諸名相也然名字言說相即上一切法也",
    "X45n0763_001:0371c24": "心緣相即上唯依妄念也以一切法唯依妄念而",
    "X45n0763_001:0372a01": "有差別真如性中了不可得是故皆離既離名字",
    "X45n0763_001:0372a02": "言說差別之相故云平等離心緣生滅之相故云",
    "X45n0763_001:0372a03": "無有變易破壞三相既離差別亦遣純一真精如",
    "X45n0763_001:0372a04": "寔覺性故云唯是一心故名真如前文所謂一法",
    "X45n0763_001:0372a05": "界大總相法門體心性不生不滅於此見矣以一",
    "X45n0763_001:0372a06": "切言說下釋明離此三相之意以言說名字皆無",
    "X45n0763_001:0372a07": "是體但隨妄念心緣而立妄亦無體了不可得所",
    "X45n0763_001:0372a08": "以真如體中悉皆離故。",
    "X45n0763_001:0372a09": "言真如者亦無有相謂言說之極因言遣言此真如",
    "X45n0763_001:0372a10": "體無有可遣以一切法悉皆真故亦無可立以一切",
    "X45n0763_001:0372a11": "法皆同如故當知一切法不可說不可念故名為真",
    "X45n0763_001:0372a12": "如。",
    "X45n0763_001:0372a13": "因上言離名字言說等相以顯真如無相至此復",
    "X45n0763_001:0372a14": "釋云言真如者亦無有相以言妄顯真似有真如",
    "X45n0763_001:0372a15": "名言若離於妄真亦不存雖言說之極因言遣言",
    "X45n0763_001:0372a16": "故真如之名言亦遣而真如之體卓然獨存故云",
    "X45n0763_001:0372a17": "此真如體無有可遣以一切法悉皆真故法既即",
    "X45n0763_001:0372a18": "真故無可遣也雖一切法皆不可遣亦無一法以",
    "X45n0763_001:0372a19": "當情量故曰亦無可立以一切法皆同如故法既",
    "X45n0763_001:0372a20": "本如故無可立也然不可遣不落于斷亦不可立",
    "X45n0763_001:0372a21": "不墮於常斷常既離始名真如當知一切法下總",
    "X45n0763_001:0372a22": "結成上義也意謂真如無相名言俱遣諸法本如",
    "X45n0763_001:0372a23": "了無情量欲令學大乘者通達斯義故曰當知一",
    "X45n0763_001:0372a24": "切法不可說不可念故名為真如不可說者即令",
    "X45n0763_001:0372b01": "離名字言說之相不可念者即令離心緣相也。",
    "X45n0763_001:0372b02": "問曰若如是義者諸眾生等云何隨順而能得入答",
    "X45n0763_001:0372b03": "曰若知一切法雖說無有能說可說雖念亦無能念",
    "X45n0763_001:0372b04": "可念是名隨順若離於念名為得入。",
    "X45n0763_001:0372b05": "已上釋明如來根本之義此一問答正令眾生正",
    "X45n0763_001:0372b06": "解不謬故若如是義者指上真如心性離言說等",
    "X45n0763_001:0372b07": "相乃至一切法不可說不可念故名為真如意謂",
    "X45n0763_001:0372b08": "如此之義云何而能隨順得入隨順者方便觀也",
    "X45n0763_001:0372b09": "得入者正觀也真如既離言說心念當以離言說",
    "X45n0763_001:0372b10": "處會絕妄念處入故曰雖說無有能說可說雖念",
    "X45n0763_001:0372b11": "亦無能念可念是名隨順既無能所言說則隨真",
    "X45n0763_001:0372b12": "如一切法不可說故既無能所念相則順真如一",
    "X45n0763_001:0372b13": "切法不可念故雖不住能說所說能念所念猶是",
    "X45n0763_001:0372b14": "方便觀智心念未空但名隨順必以正觀當前念",
    "X45n0763_001:0372b15": "相自離始能得入真如性中故云若離於念名為",
    "X45n0763_001:0372b16": "得入離念得入之旨盡在下文覺義中顯。問此",
    "X45n0763_001:0372b17": "明真如自性何故言一切法離言說等相答以明",
    "X45n0763_001:0372b18": "如來根本之義顯性相不殊之旨也小乘觀智以",
    "X45n0763_001:0372b19": "性外有相相外有性此大乘法門即性即相即相",
    "X45n0763_001:0372b20": "即性本無二體如法華云是法住法位世間相常",
    "X45n0763_001:0372b21": "住若以相外求性是撥波覔水離響索聲也。",
    "X45n0763_001:0372b22": "復次真如者依言說分別有二種義云何為二一者",
    "X45n0763_001:0372b23": "如實空以能究竟顯實故二者如實不空以有自體",
    "X45n0763_001:0372b24": "具足無漏性功德故。",
    "X45n0763_001:0372c01": "已上離言說等相以顯真如之體此依言說分別",
    "X45n0763_001:0372c02": "以明真如之義但為依言生解不可隨言執取也",
    "X45n0763_001:0372c03": "義有二種即上自體相用也即體而名如實空即",
    "X45n0763_001:0372c04": "相用而名如實不空亦承上不可遣不可立而有",
    "X45n0763_001:0372c05": "此二種之義既不可立即如實空義不可遣即如",
    "X45n0763_001:0372c06": "實不空義空名如實者以能究竟諸法皆是真空",
    "X45n0763_001:0372c07": "實相非同妄性無體也名如實不空者以一切淨",
    "X45n0763_001:0372c08": "法雖同體空寂不妨成辦無量性功德故。",
    "X45n0763_001:0372c09": "所言空者從本已來一切染法不相應故謂離一切",
    "X45n0763_001:0372c10": "法差別之相以無虗妄心念故當知真如自性非有",
    "X45n0763_001:0372c11": "相非無相非非有相非非無相非有無俱相非一相",
    "X45n0763_001:0372c12": "非異相非非一相非非異相非一異俱相乃至總說",
    "X45n0763_001:0372c13": "依一切眾生以有妄心念念分別皆不相應故說為",
    "X45n0763_001:0372c14": "空若離妄心實無可空故。",
    "X45n0763_001:0372c15": "所言空者明真如體中離一切相也以從本已來",
    "X45n0763_001:0372c16": "自性清淨與一切染法體不相循一切染法唯依",
    "X45n0763_001:0372c17": "妄念而有此真空體中絕無妄念故一切差別之",
    "X45n0763_001:0372c18": "相悉皆離故當知下詳明離一切法差別之相乃",
    "X45n0763_001:0372c19": "至總說下正顯以無虗妄心念然一切法差別之",
    "X45n0763_001:0372c20": "相不出有無一異即外道之所執也以有妄心念",
    "X45n0763_001:0372c21": "念分別乃凡夫以為自性即小乘不能淨也此如",
    "X45n0763_001:0372c22": "實理中超諸凡外并小乘法唯真無妄是故皆非",
    "X45n0763_001:0372c23": "總顯真空體中離心意意識絕凡聖伎倆也若離",
    "X45n0763_001:0372c24": "妄心下正釋如實之義以顯空諸所有而真空之",
    "X45n0763_001:0373a01": "體實不空也。",
    "X45n0763_001:0373a02": "所言不空者已顯法體空無妄故即是真心常恒不",
    "X45n0763_001:0373a03": "變淨法滿足則名不空亦無有相可取以離念境界",
    "X45n0763_001:0373a04": "唯證相應故。",
    "X45n0763_001:0373a05": "言不空者顯真如相用之中即一切法也雖具足",
    "X45n0763_001:0373a06": "諸法亦不離真空之體故云已顯法體空無妄故",
    "X45n0763_001:0373a07": "即是真心常恒不變淨法滿足由依此常恒不變",
    "X45n0763_001:0373a08": "之真心淨法滿足始成如實不空之義前文所謂",
    "X45n0763_001:0373a09": "自體具足無漏性功德故也雖淨法滿足亦無淨",
    "X45n0763_001:0373a10": "相可取以離念境界唯證相應故然有念則攀緣",
    "X45n0763_001:0373a11": "諸法既無能念寧有所取但智與理合唯證相應",
    "X45n0763_001:0373a12": "其實無有能證所證也此真如門文分二段理實",
    "X45n0763_001:0373a13": "一揆前顯真如之理故名一法界大總相法門體",
    "X45n0763_001:0373a14": "此明真如之義故開二種之空然理外無義則一",
    "X45n0763_001:0373a15": "法界大總相法門攝空與不空之二義義外無理",
    "X45n0763_001:0373a16": "則空與不空歸一法界大總相法門之體義中如",
    "X45n0763_001:0373a17": "實之空即空如來藏如實不空即不空如來藏此",
    "X45n0763_001:0373a18": "二種義既歸一法界大總相法門體則一法界大",
    "X45n0763_001:0373a19": "總相法門即空不空如來藏也固知即空而不空",
    "X45n0763_001:0373a20": "不空而空二邊不立中道亦泯方盡真如妙旨如",
    "X45n0763_001:0373a21": "來根本之義始極矣。",
    "X45n0763_001:0373a22": "心生滅者依如來藏故有生滅心所謂不生不滅與",
    "X45n0763_001:0373a23": "生滅和合非一非異名為阿梨耶識此識有二種義",
    "X45n0763_001:0373a24": "能攝一切法生一切法云何為二一者覺義二者不",
    "X45n0763_001:0373b01": "覺義。",
    "X45n0763_001:0373b02": "已上真如門者非染非淨非生非滅本來平等性",
    "X45n0763_001:0373b03": "無差別眾生即涅槃不待滅也凡夫彌勒同一際",
    "X45n0763_001:0373b04": "也此生滅門有迷有悟有脩有證有智有識明理",
    "X45n0763_001:0373b05": "有事然生門依不覺故轉智成識迷理逐事滅門",
    "X45n0763_001:0373b06": "依始覺故轉識成智達事即理然前示真如門以",
    "X45n0763_001:0373b07": "令修大乘者先見自性清淨終無一物此明生滅",
    "X45n0763_001:0373b08": "門亦使明了自心隨業發現既見性而明心則理",
    "X45n0763_001:0373b09": "事圓融成佛之能事畢矣是心生滅依如來藏故",
    "X45n0763_001:0373b10": "有生滅者以顯染淨無體依心而立謂不生滅心",
    "X45n0763_001:0373b11": "因無明風動作生滅故說生滅心依不生滅心也",
    "X45n0763_001:0373b12": "然三細六麤之生依如來藏者所謂以色空相傾",
    "X45n0763_001:0373b13": "相奪於如來藏而如來藏隨為色空周遍法界是",
    "X45n0763_001:0373b14": "故於中風動空澄日明雲暗然始覺及究竟覺之",
    "X45n0763_001:0373b15": "滅依如來藏者所謂以妙明不滅不生合如來藏",
    "X45n0763_001:0373b16": "而如來藏唯妙覺明圓照法界是故於中一為無",
    "X45n0763_001:0373b17": "量無量為一固知生滅凡聖智用雖殊總不離如",
    "X45n0763_001:0373b18": "來藏所現也所謂下正釋生滅心依如來藏也不",
    "X45n0763_001:0373b19": "生不滅即如來藏如來藏自性清淨心動作生滅",
    "X45n0763_001:0373b20": "不相離故故名和合非一非異名為阿梨耶識名",
    "X45n0763_001:0373b21": "非一者以真妄之體本不相循故名非異者以真",
    "X45n0763_001:0373b22": "妄隨緣自相和合故又非一者以生滅識滅盡之",
    "X45n0763_001:0373b23": "時此藏識之體實自不滅則離斷過又非異者以",
    "X45n0763_001:0373b24": "無明風熏動之時此藏識海隨起識浪則離常過",
    "X45n0763_001:0373c01": "離此二邊故非一異阿梨耶識翻云藏識以其具",
    "X45n0763_001:0373c02": "能藏所藏我愛執藏故也此識既真妄和合即依",
    "X45n0763_001:0373c03": "真則攝一切法歸成自性得覺義之名依妄則生",
    "X45n0763_001:0373c04": "一切法起執取相得不覺義之名此二種義下文",
    "X45n0763_001:0373c05": "自釋茲不繁註。問真妄法爾自相乖角何謂依",
    "X45n0763_001:0373c06": "如來藏故有生滅心答體無別故自性清淨心名",
    "X45n0763_001:0373c07": "如來藏因無明風動作生滅此生滅心離如來藏",
    "X45n0763_001:0373c08": "則無有體如不動之水因風而吹則有動相此動",
    "X45n0763_001:0373c09": "水相離靜水體則無有相此中理趣亦爾宜可思",
    "X45n0763_001:0373c10": "之。",
    "X45n0763_001:0373c11": "所言覺義者謂心體離念離念相者等虗空界無所",
    "X45n0763_001:0373c12": "不徧法界一相即是如來平等法身依此法身說名",
    "X45n0763_001:0373c13": "本覺何以故本覺義者對始覺義說以始覺者即同",
    "X45n0763_001:0373c14": "本覺始覺義者依本覺故而有不覺依不覺故說有",
    "X45n0763_001:0373c15": "始覺又以覺心源故名究竟覺不覺心源故非究竟",
    "X45n0763_001:0373c16": "覺此義云何如凡夫人覺知前念起惡故能止後念",
    "X45n0763_001:0373c17": "令其不起雖復名覺即是不覺故如二乘觀智初發",
    "X45n0763_001:0373c18": "意菩薩等覺於念異念無異相以捨麤分別執著相",
    "X45n0763_001:0373c19": "故名相似覺如法身菩薩等覺於念住念無住相以",
    "X45n0763_001:0373c20": "離分別麤念相故名隨分覺如菩薩地盡滿足方便",
    "X45n0763_001:0373c21": "一念相應覺心初起心無初相以遠離微細念故得",
    "X45n0763_001:0373c22": "見心性心即常住名究竟覺。",
    "X45n0763_001:0373c23": "此正釋滅門依如來藏也謂心體離念下總釋覺",
    "X45n0763_001:0373c24": "義如凡夫人下別明覺義既總而又別者以稱頓",
    "X45n0763_001:0374a01": "漸之機也然智理一如本自平等本自周徧由一",
    "X45n0763_001:0374a02": "念晦昧則性相殊途事理乖角故法身流轉五道",
    "X45n0763_001:0374a03": "名曰眾生此皆不覺之故此言覺者無非復其理",
    "X45n0763_001:0374a04": "智一如之體本自無念故云覺義者謂心體離念",
    "X45n0763_001:0374a05": "此覺字即含下文相似覺隨分覺究竟覺也此念",
    "X45n0763_001:0374a06": "字即含下文生住異滅四相也既離念相即證一",
    "X45n0763_001:0374a07": "法界大總相法門體無事不攝無理不含故云等",
    "X45n0763_001:0374a08": "虗空界無所不徧法界一相即名如來法身法身",
    "X45n0763_001:0374a09": "者即諸法如義也謂橫徧三際竪通凡聖在纏出",
    "X45n0763_001:0374a10": "障性恒無二故云依此法身說名本覺以法身之",
    "X45n0763_001:0374a11": "覺理非新成故云本也如圓覺云眾幻滅無處成",
    "X45n0763_001:0374a12": "道亦無得本性圓滿故何以故下雙徵二義一徵",
    "X45n0763_001:0374a13": "明本覺之義故釋曰本覺義者對始覺義說故云",
    "X45n0763_001:0374a14": "本也一徵明上文所言覺者約始覺義何故結云",
    "X45n0763_001:0374a15": "乃名本覺故釋曰以始覺者即同本覺故以本覺",
    "X45n0763_001:0374a16": "而結也本覺對始覺義說者以真覺體中元無本",
    "X45n0763_001:0374a17": "覺之名由覺性隨染而有始覺雖從始覺離於念",
    "X45n0763_001:0374a18": "相圓證法身此法身理本自具足非始覺成故稱",
    "X45n0763_001:0374a19": "本也以始覺即同本覺者由始覺之義即是本體",
    "X45n0763_001:0374a20": "智用非別有體故云即同本覺始覺義者下復釋",
    "X45n0763_001:0374a21": "始覺之義由依本覺隨無明緣動作妄念而有不",
    "X45n0763_001:0374a22": "覺依不覺故智用忽起覺除念相說有始覺固知",
    "X45n0763_001:0374a23": "因念而有始本之異若離於念本來平等同一覺",
    "X45n0763_001:0374a24": "故然覺發之始究竟之終覺有淺深念有差別而",
    "X45n0763_001:0374b01": "又直示究竟之源故云又以覺心源故名究竟覺",
    "X45n0763_001:0374b02": "不覺心源故非究竟覺此義云何雙徵覺心源不",
    "X45n0763_001:0374b03": "覺心源二義如凡夫人下正釋不覺心源也言覺",
    "X45n0763_001:0374b04": "知前念起惡能止後念不起者乃入乾慧地斷滅",
    "X45n0763_001:0374b05": "相無明一品超六麤中起業相并業繫苦相也所",
    "X45n0763_001:0374b06": "以楞嚴云欲愛乾枯根境不偶現前殘質不復續",
    "X45n0763_001:0374b07": "生故知能覺前念起惡則現前欲愛乾枯根境不",
    "X45n0763_001:0374b08": "偶能止後念不起則不復續後來之身雖現前不",
    "X45n0763_001:0374b09": "起業相後來不續殘質猶有生住異相四十一品",
    "X45n0763_001:0374b10": "無明潛伏藏識亦未與如來法流水接故結云雖",
    "X45n0763_001:0374b11": "復名覺即是不覺故如二乘下明相似覺心源之",
    "X45n0763_001:0374b12": "義二乘觀智雖未了達法空然彼慧力已盡我執",
    "X45n0763_001:0374b13": "我執既盡不復起執取之相故在此列初發意菩",
    "X45n0763_001:0374b14": "薩等即三資粮位并四加行也此賢位菩薩求住",
    "X45n0763_001:0374b15": "唯識作生空法空二觀漸伏漸除我法分別二執",
    "X45n0763_001:0374b16": "斷異相無明三十品超六麤中執取相計名字相",
    "X45n0763_001:0374b17": "也言覺於念異者即覺異相無明也念無異相以",
    "X45n0763_001:0374b18": "顯智起惑除之謂雖異念已盡不復執取猶有生",
    "X45n0763_001:0374b19": "住十一品無明潛本識中法身境界尚未覺通故",
    "X45n0763_001:0374b20": "結云已捨麤分別執著相故名相似覺相似者以",
    "X45n0763_001:0374b21": "其相似地上作生空法空觀智以捨我法分別二",
    "X45n0763_001:0374b22": "執俱生二執猶未覺知故云相似覺也如法身菩",
    "X45n0763_001:0374b23": "薩下顯隨分覺心源之義法身菩薩即十地聖位",
    "X45n0763_001:0374b24": "以從初地證法身遍滿乃至十地悉同證得故皆",
    "X45n0763_001:0374c01": "名法身菩薩此菩薩住唯識脩雙入有相無相二",
    "X45n0763_001:0374c02": "種觀照漸伏漸斷俱生我法二執滅住相無明十",
    "X45n0763_001:0374c03": "品超六麤中智相相續相三細中能見相境界相",
    "X45n0763_001:0374c04": "也以雙空觀智覺於念住即覺住相無明也念無",
    "X45n0763_001:0374c05": "住相正顯障盡慧現純無相也所以古德云分別",
    "X45n0763_001:0374c06": "二障極喜無六七俱生地地除雖地地斷除俱生",
    "X45n0763_001:0374c07": "我法二執生相無明猶且未盡大圓鏡智尚未顯",
    "X45n0763_001:0374c08": "發故結云以離分別麤念相故名隨分覺隨分者",
    "X45n0763_001:0374c09": "以其地地覺斷一障二愚分證十種真如故也如",
    "X45n0763_001:0374c10": "菩薩地盡下正明覺心源義也此菩薩即等覺後",
    "X45n0763_001:0374c11": "心斷一品生相無明淨三細中業相也至此因盡",
    "X45n0763_001:0374c12": "果滿故云地盡萬行已圓故云滿足方便一念相",
    "X45n0763_001:0374c13": "應者由異熟識空一念金剛智起與真如之理相",
    "X45n0763_001:0374c14": "應則覺初起無明了不可得故云心無初相到此",
    "X45n0763_001:0374c15": "魔佛皆空染淨俱忘心性純真妙德瑩然故結云",
    "X45n0763_001:0374c16": "遠離微細念故得見心性心即常住名究竟覺前",
    "X45n0763_001:0374c17": "三位中念相未盡真未全顯不云見性今遠離微",
    "X45n0763_001:0374c18": "細念故真即顯現故云見心性也前三位中覺未",
    "X45n0763_001:0374c19": "至源業識起滅不云常住今覺源故無明風止性",
    "X45n0763_001:0374c20": "海浪歇故云常住也前三位中由不覺心源故求",
    "X45n0763_001:0374c21": "滅念相望到彼岸不名究竟今既覺心源本無念",
    "X45n0763_001:0374c22": "相元自一心始不異本故名究竟覺。問無明既",
    "X45n0763_001:0374c23": "約麤細分為四相何故獨以生滅二相各分一品",
    "X45n0763_001:0374c24": "以住相分為十品異相又分為三十品耶答無明",
    "X45n0763_001:0375a01": "本無品數但約位次所斷而言品也然滅相在乾",
    "X45n0763_001:0375a02": "慧地斷生相在等覺位斷由位次無二故生滅二",
    "X45n0763_001:0375a03": "相各分一也異相在賢位斷住相在聖位斷聖分",
    "X45n0763_001:0375a04": "十地賢分住行向位各成其十以位位覺除所以",
    "X45n0763_001:0375a05": "住相分為十品異相分而為三十品也。",
    "X45n0763_001:0375a06": "是故修多羅說若有眾生能觀無念者則為向佛智",
    "X45n0763_001:0375a07": "故又心起者無有初相可知而言知初相者即謂無",
    "X45n0763_001:0375a08": "念是故一切眾生不名為覺以從本來念念相續未",
    "X45n0763_001:0375a09": "曾離念故說無始無明若得無念者則知心相生住",
    "X45n0763_001:0375a10": "異滅以無念等故而寔無有始覺之異以四相俱時",
    "X45n0763_001:0375a11": "而有皆無自立本來平等同一覺故。",
    "X45n0763_001:0375a12": "此總結成上意也是故修多羅下結相似覺隨分",
    "X45n0763_001:0375a13": "覺也是故一切眾生下結不覺也若得無念下結",
    "X45n0763_001:0375a14": "究竟覺也言能觀無念向佛智故即非離念入佛",
    "X45n0763_001:0375a15": "智也故前云覺於異念住念未得遠離微細念相",
    "X45n0763_001:0375a16": "始名相似隨分覺也又心起者無有初相雖是釋",
    "X45n0763_001:0375a17": "明知初相者以顯無念意在況明一切眾生念念",
    "X45n0763_001:0375a18": "相續未曾離念故說無始無明而又令脩行者知",
    "X45n0763_001:0375a19": "此捨此即證如來平等法身故結顯云若得無念",
    "X45n0763_001:0375a20": "者則知心相生住異滅得無念者四智圓明故知",
    "X45n0763_001:0375a21": "生滅等相皆如空華既無四相之別寧有覺滅相",
    "X45n0763_001:0375a22": "者名為不覺覺異相者名相似覺覺住相者名隨",
    "X45n0763_001:0375a23": "分覺覺生相者名究竟覺耶故云以無念等故而",
    "X45n0763_001:0375a24": "寔無有始覺之異無念等者即無生住異滅念相",
    "X45n0763_001:0375b01": "也無有始覺之異者以始覺與四相俱時而有皆",
    "X45n0763_001:0375b02": "無自立既所覺之念已空能覺之智寧異故云本",
    "X45n0763_001:0375b03": "來平等同一覺故。",
    "X45n0763_001:0375b04": "復次本覺隨染分別生二種相與彼本覺不相捨離",
    "X45n0763_001:0375b05": "云何為二一者智淨相二者不思議業相。",
    "X45n0763_001:0375b06": "前文雖明發心之始究竟之終其中未詳三身四",
    "X45n0763_001:0375b07": "智之相今言智淨相即大圓鏡智證法身也不思",
    "X45n0763_001:0375b08": "議業相即成所作智妙觀察智平等性智現報化",
    "X45n0763_001:0375b09": "二身也此二種相隨染而生者正謂妙性圓明離",
    "X45n0763_001:0375b10": "諸名相因妄有生因生有滅生滅名妄滅妄名真",
    "X45n0763_001:0375b11": "是稱如來無上菩提及大涅槃二轉依號然智淨",
    "X45n0763_001:0375b12": "相從染分別會歸淨體不思議業相即依淨體而",
    "X45n0763_001:0375b13": "起智用也。",
    "X45n0763_001:0375b14": "智淨相者謂依法力熏習如寔脩行滿足方便故破",
    "X45n0763_001:0375b15": "和合識相滅相續心相顯現法身智淳淨故此義云",
    "X45n0763_001:0375b16": "何以一切心識之相皆是無明無明之相不離覺性",
    "X45n0763_001:0375b17": "非可壞非不可壞如大海水因風波動水相風相不",
    "X45n0763_001:0375b18": "相捨離而水非動性若風止滅動相則滅濕性不壞",
    "X45n0763_001:0375b19": "故如是眾生自性清淨心因無明風動心與無明俱",
    "X45n0763_001:0375b20": "無形相不相捨離而心非動性若無明滅相續則滅",
    "X45n0763_001:0375b21": "智性不壞故。",
    "X45n0763_001:0375b22": "謂依法力如實脩行者即依真如內熏之力及依",
    "X45n0763_001:0375b23": "諸佛菩薩教法外熏之緣從賢至聖如實而脩以",
    "X45n0763_001:0375b24": "至等覺後心滿足方便則二障種子有漏種子及",
    "X45n0763_001:0375c01": "劣無漏種子一齊皆空大圓無垢同時而發則諸",
    "X45n0763_001:0375c02": "識頓盡法性淳真故云破和合識相滅相續心相",
    "X45n0763_001:0375c03": "顯現法身智淳淨故和合識即第八識也前文所",
    "X45n0763_001:0375c04": "謂不生不滅與生滅和合名為阿梨耶識相續心",
    "X45n0763_001:0375c05": "即第七識也後文以意名相續識此義云何下徵",
    "X45n0763_001:0375c06": "明識相盡滅智性不壞之意然法喻自明如文可",
    "X45n0763_001:0375c07": "知如云非可壞非不可壞者以其諸識不覺之相",
    "X45n0763_001:0375c08": "不離隨染本覺之性非一非異由非異故非可壞",
    "X45n0763_001:0375c09": "由非一故非不可壞若依非異非可壞義說無明",
    "X45n0763_001:0375c10": "即明故如涅槃經云明與無明其性無二無二之",
    "X45n0763_001:0375c11": "性即是寔性若就非一非不可壞義說無明有可",
    "X45n0763_001:0375c12": "滅故亦如涅槃云因滅無明得菩提燈無明滅盡",
    "X45n0763_001:0375c13": "覺性不壞以如是義故云非可壞非不可壞也。",
    "X45n0763_001:0375c14": "問諸識俱淨始證法身何意但滅七識八識耶答",
    "X45n0763_001:0375c15": "五淨色根乃八識親相分八識之體既轉則相分",
    "X45n0763_001:0375c16": "亦隨之而轉相分五根既轉依五根之識亦轉六",
    "X45n0763_001:0375c17": "識以七識為根根識既淨依根之識亦淨故知八",
    "X45n0763_001:0375c18": "識七識滅則六識五識不言而自滅矣。",
    "X45n0763_001:0375c19": "不思議業相者以依智淨相能作一切勝妙境界所",
    "X45n0763_001:0375c20": "謂無量功德之相常無斷絕隨眾生根自然相應種",
    "X45n0763_001:0375c21": "種而現得利益故。",
    "X45n0763_001:0375c22": "名不思議者以此相依根本智而現自非心識擬",
    "X45n0763_001:0375c23": "議也由依智淨相已證法身復從法身智淨體中",
    "X45n0763_001:0375c24": "起後得智現報化二身作無邊殊勝佛事故云以",
    "X45n0763_001:0376a01": "依智淨相能作一切勝妙境界如實性論云諸佛",
    "X45n0763_001:0376a02": "如來身如虗空無相為諸勝智者作六根境界示",
    "X45n0763_001:0376a03": "現微妙色出于妙音聲令嗅佛戒香與佛妙法味",
    "X45n0763_001:0376a04": "使覺三昧觸令知深妙法故名妙境界所謂無量",
    "X45n0763_001:0376a05": "功德之相下明報身也以其報身有無量莊嚴無",
    "X45n0763_001:0376a06": "量功德之所感者恒被十地之機亦身受用故常",
    "X45n0763_001:0376a07": "無斷也隨眾生根下明化身也以其化身隨類各",
    "X45n0763_001:0376a08": "現應機說法使諸有情離苦得益故。",
    "X45n0763_001:0376a09": "復次覺體相者有四種大義與虗空等猶如淨鏡云",
    "X45n0763_001:0376a10": "何為四一者如實空鏡遠離一切心境界相無法可",
    "X45n0763_001:0376a11": "現非覺照義故二者因熏習鏡謂如寔不空一切世",
    "X45n0763_001:0376a12": "間境界悉于中現不出不入不失不壞常住一心以",
    "X45n0763_001:0376a13": "一切法即真寔性故又一切染法所不能染智體不",
    "X45n0763_001:0376a14": "動具足無漏熏眾生故三者法出離鏡謂不空法出",
    "X45n0763_001:0376a15": "煩惱礙智礙離和合相淳淨明故四者緣熏習鏡謂",
    "X45n0763_001:0376a16": "依法出離故徧照眾生之心令脩善根隨念示現故。",
    "X45n0763_001:0376a17": "此四種義總攝真如門言說分別有二種義及生",
    "X45n0763_001:0376a18": "滅門中覺義二種相也一者如實空鏡二者因熏",
    "X45n0763_001:0376a19": "習鏡即真如門中二種義也三者法出離鏡即智",
    "X45n0763_001:0376a20": "淨相也四者緣熏習鏡即不思議業相也以覺體",
    "X45n0763_001:0376a21": "等虗空者以顯覺性虗徹周遍諸法復能含諸法",
    "X45n0763_001:0376a22": "也又如淨鏡者以明覺性靈通能應諸法復能現",
    "X45n0763_001:0376a23": "諸法也一者如實空鏡遠離一切心境界相無法",
    "X45n0763_001:0376a24": "可現者以覺性中本自空寂一切心境本不相應",
    "X45n0763_001:0376b01": "如晴明空如淨明鏡絕諸色相離諸名言以諸法",
    "X45n0763_001:0376b02": "本如當體皆空非假奢摩他觀照而空也故云非",
    "X45n0763_001:0376b03": "覺照義故二者因熏習鏡如實不空一切境界悉",
    "X45n0763_001:0376b04": "於中現者以真覺體中雖本自空寂不妨一切諸",
    "X45n0763_001:0376b05": "法悉於中現譬如虗空體非群相而不拒彼諸相",
    "X45n0763_001:0376b06": "發揮亦如彈丸之鏡能持萬仞之山雖現塵現界",
    "X45n0763_001:0376b07": "體自寂滅故云不出不入諸法隨緣生滅法性無",
    "X45n0763_001:0376b08": "有生滅故云不失不壞常住一心以一切法即是",
    "X45n0763_001:0376b09": "寔相非假三摩地了法即心也已上明如寔不空",
    "X45n0763_001:0376b10": "能作現法之因義竟又一切染法所不能染下正",
    "X45n0763_001:0376b11": "明因熏習義也以覺性中具足無漏淨因內體熏",
    "X45n0763_001:0376b12": "習恒無間斷故能稱性積起無量功德故云一切",
    "X45n0763_001:0376b13": "染法所不能染智體不動具足無漏熏眾生故三",
    "X45n0763_001:0376b14": "者法出離鏡謂不空法出離煩惱礙智礙離和合",
    "X45n0763_001:0376b15": "相者謂了一切法即真寔性本無依他及徧計執",
    "X45n0763_001:0376b16": "既超徧計即出煩惱礙了達依他則出智礙二障",
    "X45n0763_001:0376b17": "既除心法自在既心法自在和合相離淳淨妙明",
    "X45n0763_001:0376b18": "真常獨露如塵淨空如垢淨鏡故云淳淨明故四",
    "X45n0763_001:0376b19": "者緣熏習鏡謂依法出離故徧照眾生之心令修",
    "X45n0763_001:0376b20": "善根隨念示現者謂先依法出離二障已證法身",
    "X45n0763_001:0376b21": "復以淨緣熏習現報化二身遍照眾生心行隨機",
    "X45n0763_001:0376b22": "示教令脩善根其中無有能說所說能度所度如",
    "X45n0763_001:0376b23": "虗空應聲若明鏡現像也此四種覺前二屬本覺",
    "X45n0763_001:0376b24": "義非假脩習後二屬始覺義必須證悟然脩後二",
    "X45n0763_001:0376c01": "義必稱前二義而脩也三者法出離鏡謂依法出",
    "X45n0763_001:0376c02": "離煩惱礙智礙離和合相正稱一者如寔空鏡而",
    "X45n0763_001:0376c03": "脩遠離一切心境界相四者緣熏習鏡遍照眾生",
    "X45n0763_001:0376c04": "之心令脩善根隨念示現正依二者如實不空而",
    "X45n0763_001:0376c05": "現一切世間境界色相莊嚴不出不入不失不壞",
    "X45n0763_001:0376c06": "若但悟前二義不脩後二義者雖本來成佛如金",
    "X45n0763_001:0376c07": "性在鑛若只脩後二義不達前二義者縱脩行廣",
    "X45n0763_001:0376c08": "劫如離鑛銷金若能圓悟四義行解雙脩如金出",
    "X45n0763_001:0376c09": "鑛更不成雜固知以此四義總收真如門二種空",
    "X45n0763_001:0376c10": "義及生滅門覺義二種相者深有意也。",
    "X45n0763_001:0376c11": "所言不覺義者謂不如寔知真如法一故不覺心起",
    "X45n0763_001:0376c12": "而有其念念無自相不離本覺猶如迷人依方故迷",
    "X45n0763_001:0376c13": "若離於方則無有迷眾生亦爾依覺故迷若離覺性",
    "X45n0763_001:0376c14": "則無不覺以有不覺妄想心故能知名義為說真覺",
    "X45n0763_001:0376c15": "若離不覺之心則無真覺自相可說。",
    "X45n0763_001:0376c16": "此釋生門依如來藏也上明覺義先總顯其理次",
    "X45n0763_001:0376c17": "列始覺究竟覺之義此明不覺義亦先總示其迷",
    "X45n0763_001:0376c18": "復開三細六麤之相固知迷悟對顯總別不殊也",
    "X45n0763_001:0376c19": "所言不覺義謂不如寔知真如法一故者以不了",
    "X45n0763_001:0376c20": "一法界大總相法門體也所謂智外有如則情生",
    "X45n0763_001:0376c21": "智隔即正智翻為妄想如外有智則相變體殊即",
    "X45n0763_001:0376c22": "如如翻為名相總謂真如不守自性一念妄動不",
    "X45n0763_001:0376c23": "了現前之法本體自如故云不覺心起而有其念",
    "X45n0763_001:0376c24": "此不覺心即是真智晦昧無別有體故云念無自",
    "X45n0763_001:0377a01": "相不離本覺故喻如迷方者不離于方迷心者不",
    "X45n0763_001:0377a02": "離覺性前文所謂依本覺故而有不覺也以有不",
    "X45n0763_001:0377a03": "覺妄想心下以明真覺對妄而說返顯妄念不離",
    "X45n0763_001:0377a04": "覺性也因不覺故忽自省悟能知真如名義故說",
    "X45n0763_001:0377a05": "真覺即前所謂依不覺故說有始覺也固知離本",
    "X45n0763_001:0377a06": "覺則無不覺之心離不覺則無真覺自相可說。",
    "X45n0763_001:0377a07": "復次依不覺故生三種相與彼不覺相應不離云何",
    "X45n0763_001:0377a08": "為三一者無明業相以依不覺故心動說名為業覺",
    "X45n0763_001:0377a09": "則不動動則有苦果不離因故二者能見相以依動",
    "X45n0763_001:0377a10": "故能見不動則無見三者境界相以依能見故境界",
    "X45n0763_001:0377a11": "妄現離見則無境界。",
    "X45n0763_001:0377a12": "依不覺生三種相者即無明不覺生三細也以無",
    "X45n0763_001:0377a13": "明為體三細為相相不離體體不異相故云與彼",
    "X45n0763_001:0377a14": "不覺相應不離一者無明業相者由不如寔知真",
    "X45n0763_001:0377a15": "如法一故不覺心起而有其念故說心動此念動",
    "X45n0763_001:0377a16": "時雖無境界相現則十法界之因皆以此為機兆",
    "X45n0763_001:0377a17": "故說為業以真性中本無動相迷悟俱超染淨皆",
    "X45n0763_001:0377a18": "忘由不覺心起則凡聖因果從此而立故曰動則",
    "X45n0763_001:0377a19": "有苦果不離因故業即因也苦即果也以因果聯",
    "X45n0763_001:0377a20": "環如惡叉聚故云不離二者能見相者即轉相也",
    "X45n0763_001:0377a21": "由不如寔知一念心動則妄為明覺所妄既立生",
    "X45n0763_001:0377a22": "汝妄能以成見相故云以依心動故能見即依前",
    "X45n0763_001:0377a23": "業相轉成能見若依性淨門則無能見也返顯能",
    "X45n0763_001:0377a24": "見必依動義故云不動則無見也三者境界相者",
    "X45n0763_001:0377b01": "即現相也良以真智既翻為能見相則真理即隨",
    "X45n0763_001:0377b02": "能見而為境界相現所謂真智晦昧真空之理隨",
    "X45n0763_001:0377b03": "之而轉為頑空故云依能見故境界妄現即依轉",
    "X45n0763_001:0377b04": "相能現境界若依聖智離見既無此境當知此境",
    "X45n0763_001:0377b05": "定從見生如無夢心則無夢境故云離見則無境",
    "X45n0763_001:0377b06": "界也然此三相皆因一念無明頓現非有前後故",
    "X45n0763_001:0377b07": "說為細據宗鏡云八識之體本自精明即名無垢",
    "X45n0763_001:0377b08": "識如來藏也因受無明熏習能生諸緣全自證分",
    "X45n0763_001:0377b09": "變為見相二分約初變時名無明業相既成見分",
    "X45n0763_001:0377b10": "即名能見相相分即名境界相以依見分執我相",
    "X45n0763_001:0377b11": "分執法由此復生六種麤相也。",
    "X45n0763_001:0377b12": "以有境界緣故復生六種相云何為六一者智相依",
    "X45n0763_001:0377b13": "於境界心起分別愛與不愛故二者相續相依於智",
    "X45n0763_001:0377b14": "故生其苦樂覺心起念相應不斷故三者執取相依",
    "X45n0763_001:0377b15": "於相續緣念境界住持苦樂心起著故四者計名字",
    "X45n0763_001:0377b16": "相依於妄執分別假名言相故五者起業相依於名",
    "X45n0763_001:0377b17": "字尋名取著造種種業故六者業繫苦相以依業受",
    "X45n0763_001:0377b18": "報不自在故當知無明能生一切染法以一切染法",
    "X45n0763_001:0377b19": "皆是不覺相故。",
    "X45n0763_001:0377b20": "以境界緣生六種相者即境界為緣長六麤也以",
    "X45n0763_001:0377b21": "具能緣所緣因果並顯故名為麤一智相者由依",
    "X45n0763_001:0377b22": "境界心起分別愛與不愛故境界者即上境界相",
    "X45n0763_001:0377b23": "也上雖境界相現不起分別此依境界復起愛染",
    "X45n0763_001:0377b24": "等念雖起愛染等念猶不執取故名為智二相續",
    "X45n0763_001:0377c01": "相者由依智故生苦樂覺心相應不斷故智者即",
    "X45n0763_001:0377c02": "上智相也上智相雖起愛染等念猶不繫苦樂覺",
    "X45n0763_001:0377c03": "心此復依愛生樂依不愛生苦此一種心相應不",
    "X45n0763_001:0377c04": "忘故云相續三執取相者由依相續緣念住持苦",
    "X45n0763_001:0377c05": "樂心起著故相續緣念即上相續相也上相續相",
    "X45n0763_001:0377c06": "雖不忘苦樂猶不起著此復住苦深生厭離持樂",
    "X45n0763_001:0377c07": "甚生染著故名執取四計名字相者由依妄取分",
    "X45n0763_001:0377c08": "別假立名言相故妄取分別即上執取相也上執",
    "X45n0763_001:0377c09": "取相雖生執著猶不安立名言假相此復依妄取",
    "X45n0763_001:0377c10": "分別施設名言安立色相故云計名字相五起業",
    "X45n0763_001:0377c11": "相者由依名字造種種業故依於名字即上計名",
    "X45n0763_001:0377c12": "字相也上名字相雖施設名言猶不造業此復依",
    "X45n0763_001:0377c13": "名言尋伺取相造種種業故名起業相六業繫苦",
    "X45n0763_001:0377c14": "相者由依業受報不自在故依業者即上起業相",
    "X45n0763_001:0377c15": "也上雖明業猶未顯果此顯依業受報流轉三界",
    "X45n0763_001:0377c16": "心不自在故名業繫苦相當知下總結三細六麤",
    "X45n0763_001:0377c17": "之相皆因無明不覺而現以顯無明為染法之因",
    "X45n0763_001:0377c18": "染法即無明之相離無明則無三細六麤之相離",
    "X45n0763_001:0377c19": "染法則無無明之體所以楞伽云彼相則是過皆",
    "X45n0763_001:0377c20": "從心縛生妄想無所知於緣起妄想。",
    "X45n0763_001:0377c21": "復次覺與不覺有二種相云何為二一者同相二者",
    "X45n0763_001:0377c22": "異相。",
    "X45n0763_001:0377c23": "已上覺與不覺二義皆以釋竟此復明覺與不覺",
    "X45n0763_001:0377c24": "有二種相者因前云不生不滅與生滅和合非一",
    "X45n0763_001:0378a01": "非異名為阿梨耶識上雖標非一非異此正顯也",
    "X45n0763_001:0378a02": "非一即是異相非異即是同相以真妄名同相者",
    "X45n0763_001:0378a03": "謂真如隨緣不變妄想成事體空故也又名異相",
    "X45n0763_001:0378a04": "者以真如不變隨緣妄想體空成事故也即知真",
    "X45n0763_001:0378a05": "妄之體而言同真妄之用而名異也亦因向說覺",
    "X45n0763_001:0378a06": "與不覺染淨乖然又說依覺故迷不離本覺若言",
    "X45n0763_001:0378a07": "其異云何依覺故迷若言其同云何染淨不等又",
    "X45n0763_001:0378a08": "若定同定異皆無進脩之門何也同則凡聖一等",
    "X45n0763_001:0378a09": "欣厭都絕異則染淨抗行迷悟永隔故以同異辨",
    "X45n0763_001:0378a10": "釋以除斯迷。",
    "X45n0763_001:0378a11": "同相者譬如種種瓦器皆同微塵性相如是無漏無",
    "X45n0763_001:0378a12": "明種種業幻皆同真如性相是故修多羅中依於此",
    "X45n0763_001:0378a13": "義說一切眾生本來常住入於涅槃菩提之法非可",
    "X45n0763_001:0378a14": "脩相非可作相畢竟無得亦無色相可見而有見色",
    "X45n0763_001:0378a15": "相者唯是隨染業幻所作非是智色不空之相以智",
    "X45n0763_001:0378a16": "相無可見故。",
    "X45n0763_001:0378a17": "此顯覺與不覺體性本同也如種種瓦器雖有無",
    "X45n0763_001:0378a18": "量差別究竟皆同微塵性相以離微塵無別有體",
    "X45n0763_001:0378a19": "故無漏無明業幻雖異其寔皆同真如性相以一",
    "X45n0763_001:0378a20": "切法因心成體故無漏即覺義無明即不覺義無",
    "X45n0763_001:0378a21": "漏種種業幻即智淨相及不思議業相無明種種",
    "X45n0763_001:0378a22": "業幻即三細六麤之相此染淨之相雖有無漏無",
    "X45n0763_001:0378a23": "明之異究竟皆歸自性此自性中一相一味畢竟",
    "X45n0763_001:0378a24": "平等故云同也故引契經證成以明本來常住入",
    "X45n0763_001:0378b01": "於涅槃菩提之法非可修相非可作相畢竟無得",
    "X45n0763_001:0378b02": "亦無色相可見言非可修相非可作相者以無漏",
    "X45n0763_001:0378b03": "即真如性相故無觀智可修亦無佛道可作也言",
    "X45n0763_001:0378b04": "無色相可見者由無明即真如性相故無妄法可",
    "X45n0763_001:0378b05": "遣亦無色相可見所謂無明實性即佛性幻化空",
    "X45n0763_001:0378b06": "身即法身也既性相平等無相可見而又見色相",
    "X45n0763_001:0378b07": "者唯是隨彼業幻所作妄有境界非是智色不空",
    "X45n0763_001:0378b08": "之性以其智相無可見故如般若云色即是空寧",
    "X45n0763_001:0378b09": "有智色之性可見也。",
    "X45n0763_001:0378b10": "異相者如種種瓦器各各不同如是無漏無明隨染",
    "X45n0763_001:0378b11": "幻差別性染幻差別故。",
    "X45n0763_001:0378b12": "此顯覺與不覺用相自別也亦如種種瓦器雖同",
    "X45n0763_001:0378b13": "微塵性相不妨隨器而異無漏無明雖同真如性",
    "X45n0763_001:0378b14": "相不妨隨染幻差別之性則有差別相現如無漏",
    "X45n0763_001:0378b15": "隨智淨相不思議相差別之性則有三身四智十",
    "X45n0763_001:0378b16": "力四無所畏十八不共三十七品助道法之異無",
    "X45n0763_001:0378b17": "明隨三細六麤差別之相則有五陰六入十二處",
    "X45n0763_001:0378b18": "十八界三途六道二十五有之別固知體本是同",
    "X45n0763_001:0378b19": "因相有異若能除器觀空同異俱泯。",
    "X45n0763_001:0378b20": "復次生滅因緣者所謂眾生依心意意識轉故此義",
    "X45n0763_001:0378b21": "云何以依阿梨耶識說有無明不覺而起能見能現",
    "X45n0763_001:0378b22": "能取境界起念相續故說為意。",
    "X45n0763_001:0378b23": "上明生滅門竟此正釋生滅因緣滅因緣在下六",
    "X45n0763_001:0378b24": "種染心文中釋此先明生因緣也明生因緣者即",
    "X45n0763_001:0378c01": "釋上不覺義三細六麤之緣起也然梨耶心體不",
    "X45n0763_001:0378c02": "守自性是生三細之因外妄境界動起識浪是生",
    "X45n0763_001:0378c03": "六麤之緣雖有麤細生妄因緣皆以梨耶心體為",
    "X45n0763_001:0378c04": "之依止六七二識以為樞紐故云依心意意識轉",
    "X45n0763_001:0378c05": "故此義云何下徵明依心意意識轉也以依阿梨",
    "X45n0763_001:0378c06": "耶識說有無明正明依心轉也由無明熏習真如",
    "X45n0763_001:0378c07": "成此梨耶即此梨耶與彼無明為依此即無明業",
    "X45n0763_001:0378c08": "相也由此無明業相不覺真如法一故能見能現",
    "X45n0763_001:0378c09": "能取境界起念相續此正明依意轉也能見即能",
    "X45n0763_001:0378c10": "見相也能現即境界相也能取境界即智相也起",
    "X45n0763_001:0378c11": "念相續即相續相也雖有五相差別總在一念妄",
    "X45n0763_001:0378c12": "動而現故俱名為意意者即念相也然此五相即",
    "X45n0763_001:0378c13": "俱生我法二執及分別法執也不覺而起能見能",
    "X45n0763_001:0378c14": "現即俱生法執能取境界起念相續即分別法執",
    "X45n0763_001:0378c15": "及俱生我執也分別我執不列此者乃在下文意",
    "X45n0763_001:0378c16": "識中執取相所攝也故下六種染心文中八地已",
    "X45n0763_001:0378c17": "前遠離能取境界起念相續八地已後遠離不覺",
    "X45n0763_001:0378c18": "而起能見能現正符八識頌中不動地前纔捨藏",
    "X45n0763_001:0378c19": "金剛道後異熟空地前捨藏正捨我愛執藏異熟",
    "X45n0763_001:0378c20": "識空正空俱生法執也。○問上說依覺有不覺由",
    "X45n0763_001:0378c21": "此不覺力故動彼心體令起滅和合方有梨耶業",
    "X45n0763_001:0378c22": "相等何故此中說依梨耶有無明乎答此中正意",
    "X45n0763_001:0378c23": "唯取真心隨緣之義此隨緣義難名目故或就未",
    "X45n0763_001:0378c24": "起說依真如有無明或約成就起已說依梨耶有",
    "X45n0763_001:0379a01": "無明然此二名方盡其義是故文中前後綺互言",
    "X45n0763_001:0379a02": "耳。",
    "X45n0763_001:0379a03": "此意復有五種名云何為五一者名為業識謂無明",
    "X45n0763_001:0379a04": "力不覺心動故二者名為轉識依於動心能見相故",
    "X45n0763_001:0379a05": "三者名為現識所謂能現一切境界猶如明鏡現於",
    "X45n0763_001:0379a06": "色像現識亦爾隨其五塵對至即現無有前後以一",
    "X45n0763_001:0379a07": "切時任運而起常在前故四者名為智識謂分別染",
    "X45n0763_001:0379a08": "淨法故五者名為相續識以念相應不斷故。",
    "X45n0763_001:0379a09": "此五種名正釋不覺而起能見能現能取境界起",
    "X45n0763_001:0379a10": "念相續也一者名為業識即不覺而起業相也明",
    "X45n0763_001:0379a11": "識不自起因無明妄動動則有苦故名為業前明",
    "X45n0763_001:0379a12": "業相此明識者以顯識為能生相為所生今明生",
    "X45n0763_001:0379a13": "因故云識也又顯相即是識非有二義識者了別",
    "X45n0763_001:0379a14": "義因謂相而起了別不然離緣無形識將何用總",
    "X45n0763_001:0379a15": "顯心生法生法生心生前後文義互見矣下文四",
    "X45n0763_001:0379a16": "識皆准此釋二者名為轉識即能見相也由依心",
    "X45n0763_001:0379a17": "動轉成能見若無無明心動則無能見相也三者",
    "X45n0763_001:0379a18": "名為現識即境界相也以依轉識之故則境界妄",
    "X45n0763_001:0379a19": "現雖現一切境界猶不分別故喻如明鏡現諸色",
    "X45n0763_001:0379a20": "相且鏡中現相本無前後差別故云現識亦爾隨",
    "X45n0763_001:0379a21": "其五塵對至即現無有前後所以無前後差別者",
    "X45n0763_001:0379a22": "以其現識任運而轉常在前故四者名為智識即",
    "X45n0763_001:0379a23": "智相也以依現識所現境界起淨染等念雖起分",
    "X45n0763_001:0379a24": "別任運微細故云為智五者相續識即相續相也",
    "X45n0763_001:0379b01": "以依智識分別染淨諸法復生苦樂覺心得長相",
    "X45n0763_001:0379b02": "續法爾不斷故。",
    "X45n0763_001:0379b03": "住持過去無量世等善惡之業令不失故復能成熟",
    "X45n0763_001:0379b04": "現在未來苦樂等報無差違故能令現在已經之事",
    "X45n0763_001:0379b05": "忽然而念未來之事不覺妄慮是故三界虗偽唯心",
    "X45n0763_001:0379b06": "所作離心則無六塵境界此義云何以一切法皆從",
    "X45n0763_001:0379b07": "心起妄念而生一切分別即分別自心心不見心無",
    "X45n0763_001:0379b08": "相可得當知世間一切境界皆依眾生無明妄心而",
    "X45n0763_001:0379b09": "得住持是故一切法如鏡中相無體可得唯心虗妄",
    "X45n0763_001:0379b10": "以心生則種種法生心滅則種種法滅故。",
    "X45n0763_001:0379b11": "上明五意行相此明五意功能也由心體中具無",
    "X45n0763_001:0379b12": "明業識熏習成種故能住持過去善惡等業住持",
    "X45n0763_001:0379b13": "者即攝持之義善惡等業即善惡種子也以此善",
    "X45n0763_001:0379b14": "惡種子恒常相續猶如瀑流故云令不失故由心",
    "X45n0763_001:0379b15": "體中具轉識現識之故復能成熟現在未來苦樂",
    "X45n0763_001:0379b16": "等報由過去善業故感現在未來樂報由過去惡",
    "X45n0763_001:0379b17": "業故招現在未來苦報由業因不失故報亦無差",
    "X45n0763_001:0379b18": "違由心體中具智識之故能令現在已經之事忽",
    "X45n0763_001:0379b19": "然而念由具相續識之故能令未來未經之事不",
    "X45n0763_001:0379b20": "覺妄動明過去之業現在未來之報以顯三世因",
    "X45n0763_001:0379b21": "果之法不出自心也明已經之事而念未經之事",
    "X45n0763_001:0379b22": "而思以顯三世生滅之念亦不離於自心也故結",
    "X45n0763_001:0379b23": "顯云三界虗偽唯心所作以一切法皆從妄念而",
    "X45n0763_001:0379b24": "生故名虗偽離心則無六塵境界故曰唯心既即",
    "X45n0763_001:0379c01": "法是心所以分別者即分別自心也如楞嚴云自",
    "X45n0763_001:0379c02": "心取自心非幻成幻法若心不取了不可得不見",
    "X45n0763_001:0379c03": "者即不取也亦如楞嚴云不取無非幻非幻尚不",
    "X45n0763_001:0379c04": "生幻法云何立或云心既即法何不見心故曰無",
    "X45n0763_001:0379c05": "相可得當知下總結上意以令知諸法本無皆依",
    "X45n0763_001:0379c06": "無明妄心而立如鏡中之相了無寔體故云心生",
    "X45n0763_001:0379c07": "則法生心滅則法滅此則心隨熏動而言生心源",
    "X45n0763_001:0379c08": "還淨而言滅若離染淨之心而諸法何嘗有生有",
    "X45n0763_001:0379c09": "滅耶。問諸經論皆以三細目第八識且持業現",
    "X45n0763_001:0379c10": "果非餘識所能此論何以皆名意耶答諸經論皆",
    "X45n0763_001:0379c11": "謂不生不滅與生滅和合名為阿賴耶識半分不",
    "X45n0763_001:0379c12": "生滅即名真相乃八識之體半分生滅即名業相",
    "X45n0763_001:0379c13": "非意而何且八識之體精而自明若非意為貼體",
    "X45n0763_001:0379c14": "無明絕無能見能現之事當知能見能現皆此意",
    "X45n0763_001:0379c15": "根之咎故此論以三細歸于意根與諸經論何相",
    "X45n0763_001:0379c16": "違過亦因此意恒審第八見分為我故有五識心",
    "X45n0763_001:0379c17": "轉因有五識取下塵影故有六識心轉五識既轉",
    "X45n0763_001:0379c18": "即熏八識相分六識既轉即熏八識見相二分所",
    "X45n0763_001:0379c19": "以受熏持種積起果法無有斷絕皆因意根執我",
    "X45n0763_001:0379c20": "之故若七識不執則五識六識不轉既五識六識",
    "X45n0763_001:0379c21": "不轉則無熏習見相二分之義既無熏習之義何",
    "X45n0763_001:0379c22": "得有受熏持種積起果法藏識異熟識之名耶故",
    "X45n0763_001:0379c23": "此論以受熏持種異熟歸咎于意與諸經論亦不",
    "X45n0763_001:0379c24": "相違固知說三細即是明八識體中半分生滅何",
    "X45n0763_001:0380a01": "嘗離八識而有不覺能見能現耶。",
    "X45n0763_001:0380a02": "復次言意識者即此相續識依諸凡夫取著轉深計",
    "X45n0763_001:0380a03": "我我所種種妄執隨事攀緣分別六塵名為意識亦",
    "X45n0763_001:0380a04": "名分離識又復說名分別事識此識依見愛煩惱增",
    "X45n0763_001:0380a05": "長義故。",
    "X45n0763_001:0380a06": "此正釋依意識轉也此識依意得名故名依相續",
    "X45n0763_001:0380a07": "識取著轉深隨事攀緣名為意識相續識即意也",
    "X45n0763_001:0380a08": "此意依諸聖人恒審無我之理使念念成淨令意",
    "X45n0763_001:0380a09": "識永不轉故依諸凡夫恒審八識見分為我變帶",
    "X45n0763_001:0380a10": "相分執為我所由內深入計著故外起種種妄執",
    "X45n0763_001:0380a11": "隨事攀緣故六識心轉此即執取相乃分別我執",
    "X45n0763_001:0380a12": "也又名分離識者以此第六識根境麤顯恒常轉",
    "X45n0763_001:0380a13": "變易改也又復名分別事識者以此識同五識緣",
    "X45n0763_001:0380a14": "境即取色聲香味觸塵若離五識即復分別五塵",
    "X45n0763_001:0380a15": "影事又能緣三世有質無質之法故名分別事識",
    "X45n0763_001:0380a16": "此識雖依意根而轉猶依見愛煩惱故得增長見",
    "X45n0763_001:0380a17": "即八十八使見惑即名見一切住地愛即八十一",
    "X45n0763_001:0380a18": "品思惑即名欲愛住地色愛住地無色愛住地此",
    "X45n0763_001:0380a19": "四住地昏煩惱亂於心使聚緣內搖趣外奔逸故",
    "X45n0763_001:0380a20": "名增長。",
    "X45n0763_001:0380a21": "依無明熏習所起識者非凡夫能知亦非二乘智慧",
    "X45n0763_001:0380a22": "所覺謂依菩薩從初正信發心觀察若證法身得少",
    "X45n0763_001:0380a23": "分知乃至菩薩究竟地不能盡知唯佛窮了何以故",
    "X45n0763_001:0380a24": "是心從本已來自性清淨而有無明為無明所染有",
    "X45n0763_001:0380b01": "其染心雖有染心而常恒不變是故此義唯佛能知",
    "X45n0763_001:0380b02": "所謂心性常無念故名為不變以不達一法界故心",
    "X45n0763_001:0380b03": "不相應忽然念起名為無明。",
    "X45n0763_001:0380b04": "此重顯無明所起之識唯佛窮了以發起下文滅",
    "X45n0763_001:0380b05": "因緣義無明熏習所起之識乃第八識一分不覺",
    "X45n0763_001:0380b06": "之義即意中業識也然無明熏習真如即真相業",
    "X45n0763_001:0380b07": "相和合名為阿賴耶識半分業相即名業識此即",
    "X45n0763_001:0380b08": "無明住地也非凡夫能知亦非二乘所覺者以二",
    "X45n0763_001:0380b09": "乘觀智但能了煩惱四住地正以無明住地伏為",
    "X45n0763_001:0380b10": "涅槃故彼不能覺也從初正信發心觀察猶未能",
    "X45n0763_001:0380b11": "知者以彼分別我法二執未斷猶住凡位未能覺",
    "X45n0763_001:0380b12": "通諸佛境界也若證法身得少分知者以彼已捨",
    "X45n0763_001:0380b13": "分別我法二執俱生二執漸伏漸斷分證十種真",
    "X45n0763_001:0380b14": "如故隨地增進得少分知乃至等覺猶未盡知者",
    "X45n0763_001:0380b15": "以彼有一障二愚尚未斷盡故不能究竟而知唯",
    "X45n0763_001:0380b16": "佛五住究盡二障永滅故能窮了是心從本已來",
    "X45n0763_001:0380b17": "下正明難知之旨以此心不變隨緣故云自性清",
    "X45n0763_001:0380b18": "淨而有無明然雖隨緣其體不變故云雖有染心",
    "X45n0763_001:0380b19": "而常恒不變由是之故若以無明而窺不妨全體",
    "X45n0763_001:0380b20": "即真若以真常取證不妨體雜無明是故此義唯",
    "X45n0763_001:0380b21": "佛能知如勝鬘經云自性清淨心難可了知彼心",
    "X45n0763_001:0380b22": "為煩惱亦難可了知乃至結云唯佛能知所謂心",
    "X45n0763_001:0380b23": "性下總釋真妄二義心性常無念故名為不變結",
    "X45n0763_001:0380b24": "顯真也由了真如法一故智與理如本無念相心",
    "X45n0763_001:0380c01": "性常恒即名本覺以不達一法界故結顯妄也由",
    "X45n0763_001:0380c02": "自心不覺妄隨染緣以不達真如法一故則智與",
    "X45n0763_001:0380c03": "理違忽然念起故名無明。",
    "X45n0763_001:0380c04": "染心者有六種云何為六一者執相應染依二乘解",
    "X45n0763_001:0380c05": "脫及信相應地遠離故二者不斷相應染依信相應",
    "X45n0763_001:0380c06": "地修學方便漸漸能捨得淨心地究竟離故三者分",
    "X45n0763_001:0380c07": "別智相應染依具戒地漸離乃至無相方便地究竟",
    "X45n0763_001:0380c08": "離故四者現色不相應染依色自在地能離故五者",
    "X45n0763_001:0380c09": "能見心不相應染依心自在地能離故六者根本業",
    "X45n0763_001:0380c10": "不相應染依菩薩盡地得入如來地能離故不了一",
    "X45n0763_001:0380c11": "法界義者從信相應地觀察學斷入淨心地隨分得",
    "X45n0763_001:0380c12": "離乃至如來地能究竟離故。",
    "X45n0763_001:0380c13": "已上明生因緣竟此正釋滅因緣也此中所滅者",
    "X45n0763_001:0380c14": "乃無明染因境界妄緣而能使因緣滅者是以真",
    "X45n0763_001:0380c15": "如內熏為因諸佛菩薩為緣也明滅因緣者即推",
    "X45n0763_001:0380c16": "明覺義三賢十聖及等覺菩薩所斷麤細惑也既",
    "X45n0763_001:0380c17": "明前義乃合三細六麤之相理該九種此開六種",
    "X45n0763_001:0380c18": "者以六麤中後三種乃凡夫所離雖復名覺即是",
    "X45n0763_001:0380c19": "不覺故此不列亦依生因緣中意有五種及意識",
    "X45n0763_001:0380c20": "一種生滅對顯故名為六一者執相應染即執取",
    "X45n0763_001:0380c21": "相也此執取相即分別我執在意識中起自心相",
    "X45n0763_001:0380c22": "分別計度執為寔我二乘解脫我執已證真空故",
    "X45n0763_001:0380c23": "捨此相乃至菩薩十信已圓發心觀察以奢摩他",
    "X45n0763_001:0380c24": "觀不起遍計執性故亦能離二者不斷相應染即",
    "X45n0763_001:0381a01": "相續相也此相續相即分別法執在意地中起自",
    "X45n0763_001:0381a02": "心相分別計度執為寔法從初正信乃至加行位",
    "X45n0763_001:0381a03": "中作法空觀漸伏漸除入初地初心究竟離故淨",
    "X45n0763_001:0381a04": "心地即初地也以入初地時六七二識皆轉下品",
    "X45n0763_001:0381a05": "之智分別我法二執皆離所謂分別二障極喜無",
    "X45n0763_001:0381a06": "也三者分別智相應染即智相也此智相即俱生",
    "X45n0763_001:0381a07": "我執在意地中微細思量從二地至八地初心入",
    "X45n0763_001:0381a08": "生空真如數數除滅所謂無功用行我恒摧也具",
    "X45n0763_001:0381a09": "戒地即二地也無相方便地即八地也四者現色",
    "X45n0763_001:0381a10": "不相應染即境界相也此境界相即俱生法執在",
    "X45n0763_001:0381a11": "意地中任運起故九地菩薩純入法空真如了法",
    "X45n0763_001:0381a12": "如幻得法自在方能離故五者能見心不相應染",
    "X45n0763_001:0381a13": "即能見相也此能見相亦名智障在意地中微細",
    "X45n0763_001:0381a14": "起故十地菩薩法空圓成修習畢功慈陰妙雲覆",
    "X45n0763_001:0381a15": "涅槃海成就一切種智得心目在永得離故六者",
    "X45n0763_001:0381a16": "根本業不相應染即無明業相也此業相即俱生",
    "X45n0763_001:0381a17": "二執種子在意地中微細熏習異熟識體恒得住",
    "X45n0763_001:0381a18": "持至等覺後心金剛智起異熟識空一念相應慧",
    "X45n0763_001:0381a19": "斷彼根本無明直入妙覺果海究竟離故不了一",
    "X45n0763_001:0381a20": "法界下總結成上意也由不了一法界故有此六",
    "X45n0763_001:0381a21": "種染心今從賢位依相似覺漸漸學斷至十聖位",
    "X45n0763_001:0381a22": "隨分覺離乃至入如來地方能究竟永滅固知因",
    "X45n0763_001:0381a23": "染心而安立聖位若離染心聖亦何有所謂聖名",
    "X45n0763_001:0381a24": "凡號總是虗聲殊相劣形皆為幻色。",
    "X45n0763_001:0381b01": "言相應義者謂心念法異依染淨差別而知相緣相",
    "X45n0763_001:0381b02": "同故不相應義者謂即心不覺常無別異不同知相",
    "X45n0763_001:0381b03": "緣相故。",
    "X45n0763_001:0381b04": "此釋前六染心中三種相應三種不相應義也相",
    "X45n0763_001:0381b05": "應義者雖心念法異而知相緣相同故心念者即",
    "X45n0763_001:0381b06": "智相相續相執取相也法者即三細中境界相也",
    "X45n0763_001:0381b07": "雖智相相續相執取相與境界相異不妨隨彼境",
    "X45n0763_001:0381b08": "界染淨而起愛與不愛苦樂覺心故曰知相緣相",
    "X45n0763_001:0381b09": "同故知相即心念也緣相即法也以明離緣無念",
    "X45n0763_001:0381b10": "故名相應不相應義者以依本覺一念不覺說名",
    "X45n0763_001:0381b11": "無明即此一念無明頓現三細絕無外境為緣故",
    "X45n0763_001:0381b12": "云不同前知相緣相同故如是辨明相應不相應",
    "X45n0763_001:0381b13": "者以顯麤細之相也言相應者以心境相向能所",
    "X45n0763_001:0381b14": "對待故也故列六麤之中所以八地已前皆能斷",
    "X45n0763_001:0381b15": "盡不相應者惟約即心不覺頓現其相非有相待",
    "X45n0763_001:0381b16": "故也故名三細所以八地已後至如來地始能斷",
    "X45n0763_001:0381b17": "盡也。",
    "X45n0763_001:0381b18": "又染心義者名為煩惱礙能障真如根本智故無明",
    "X45n0763_001:0381b19": "義者名為智礙能障世間自然業智故此義云何以",
    "X45n0763_001:0381b20": "依染心能見能現妄取境界違平等性故以一切法",
    "X45n0763_001:0381b21": "常靜無有起相無明不覺妄與法違故不能得隨順",
    "X45n0763_001:0381b22": "世間一切境界種種知故。",
    "X45n0763_001:0381b23": "因上明自性清淨而有無明為無明所染有其染",
    "X45n0763_001:0381b24": "心此正釋無明染心能障之義亦顯離六種染心",
    "X45n0763_001:0381c01": "無非斷此二障證二種果也故唯識云由斷續生",
    "X45n0763_001:0381c02": "煩惱障故證真解脫由斷礙解所知障故得大菩",
    "X45n0763_001:0381c03": "提染心名煩惱礙者即見愛四住地煩惱能續分",
    "X45n0763_001:0381c04": "段生死障我空真如令涅槃之理永不現前故云",
    "X45n0763_001:0381c05": "能障真如根本智故根本智即涅槃也以自性涅",
    "X45n0763_001:0381c06": "槃本無生滅故名根本智無明名智礙者即無明",
    "X45n0763_001:0381c07": "住地能續變易生死障法空真如令菩提之智永",
    "X45n0763_001:0381c08": "不現前故曰能障世間自然業智故自然業智即",
    "X45n0763_001:0381c09": "菩提也以菩提智身雖現塵現剎皆是無作妙力",
    "X45n0763_001:0381c10": "自在成就故名世間自然業智此義云何下雙徵",
    "X45n0763_001:0381c11": "二義以依染心下釋煩惱礙也以一切法下釋智",
    "X45n0763_001:0381c12": "礙也由能見能現妄取境界即違真如無見無現",
    "X45n0763_001:0381c13": "無取平等法性故名煩惱礙以一切法常靜無有",
    "X45n0763_001:0381c14": "起相即智境也因無明不覺妄自動故與彼常靜",
    "X45n0763_001:0381c15": "之法互相乖違故名智礙下自釋相違之意謂不",
    "X45n0763_001:0381c16": "能隨順世間一切境界種種知故誠謂不如實知",
    "X45n0763_001:0381c17": "真如法一故耳言智礙者非智有礙以無明礙智",
    "X45n0763_001:0381c18": "智用不顯故名智礙。問六種染心初一種屬第",
    "X45n0763_001:0381c19": "六意識次五種皆屬第七意根然斷盡六種染心",
    "X45n0763_001:0381c20": "即入如來之地寧得但轉六七二識五識八識不",
    "X45n0763_001:0381c21": "轉耶答如唯識云分別俱生我法二執皆在六七",
    "X45n0763_001:0381c22": "二識中起自心相分別計度執為寔我寔法然我",
    "X45n0763_001:0381c23": "執即煩惱障法執即智障固知斷此二障證二種",
    "X45n0763_001:0381c24": "果只盡六七二識也且菩薩修三大阿僧祇劫無",
    "X45n0763_001:0382a01": "非轉此六七二識修第一阿僧祇方入初地轉六",
    "X45n0763_001:0382a02": "七二識下品智也脩第二阿僧祗入不動地轉六",
    "X45n0763_001:0382a03": "七二識中品智也脩第三阿僧祇方盡等覺轉六",
    "X45n0763_001:0382a04": "七二識上品智也然五識八識無法無人所緣性",
    "X45n0763_001:0382a05": "境能緣現量非因中轉故云六七因中轉五八果",
    "X45n0763_001:0382a06": "上圓以是之故生因緣中但明意與意識滅因緣",
    "X45n0763_001:0382a07": "中但滅意意識中六種染心非無意也。",
    "X45n0763_001:0382a08": "復次分別生滅相者有二種云何為二一者麁與心",
    "X45n0763_001:0382a09": "相應故二者細與心不相應故又麁中之麤凡夫境",
    "X45n0763_001:0382a10": "界麤中之細及細中之麁菩薩境界細中之細是佛",
    "X45n0763_001:0382a11": "境界此二種生滅依於無明熏習而有所謂依因依",
    "X45n0763_001:0382a12": "緣依因者不覺義故依緣者妄作境界義故若因滅",
    "X45n0763_001:0382a13": "則緣滅因滅故不相應心滅緣滅故相應心滅。",
    "X45n0763_001:0382a14": "上雖明生滅因緣未曾簡別生滅之相此正釋明",
    "X45n0763_001:0382a15": "以攝凡聖境界麁相與心相應細相與心不相應",
    "X45n0763_001:0382a16": "解見上文言麁中之麤即六麁中後四相也凡夫",
    "X45n0763_001:0382a17": "依此執取尋言起業受報故名凡夫境界即覺此",
    "X45n0763_001:0382a18": "四相者亦名凡夫以不覺心源故麤中之細即六",
    "X45n0763_001:0382a19": "麤中前二相細中之麤即三細中後二相菩薩在",
    "X45n0763_001:0382a20": "三賢及八地以前離麤中之細八地以後了細中",
    "X45n0763_001:0382a21": "之麤故名菩薩境界細中之細即三細中之初無",
    "X45n0763_001:0382a22": "明業相離此相者入如來地故名是佛境界詳明",
    "X45n0763_001:0382a23": "離此麤細之相已解見六種染心文中此二種生",
    "X45n0763_001:0382a24": "滅下總結上意以明從因緣生滅也然諸法本自",
    "X45n0763_001:0382b01": "無生依於無明熏習而有生滅所謂依因依緣依",
    "X45n0763_001:0382b02": "因者不覺義故以不覺為因而生三細之相依緣",
    "X45n0763_001:0382b03": "者妄作境界義故以境界為緣而長六麤之相如",
    "X45n0763_001:0382b04": "楞伽云不思議熏及不思議變是現識流注生住",
    "X45n0763_001:0382b05": "之因取種種塵及無始妄想熏是分別事識相生",
    "X45n0763_001:0382b06": "住之因彼經流注生即三細也相生即六麤也固",
    "X45n0763_001:0382b07": "知離無明則無三細生住之因滅境界則無六麤",
    "X45n0763_001:0382b08": "增長之緣故云因滅故不相應心滅緣滅故相應",
    "X45n0763_001:0382b09": "心滅亦如楞伽云若覆彼真寔種種不寔諸虗妄",
    "X45n0763_001:0382b10": "滅則一切根識滅是名相滅相續滅者相續所因",
    "X45n0763_001:0382b11": "滅則相續滅當知彼經言相滅即相應心滅相續",
    "X45n0763_001:0382b12": "滅即不相應心滅。",
    "X45n0763_001:0382b13": "問曰若心滅者云何相續若相續者云何說究竟滅",
    "X45n0763_001:0382b14": "答曰所言滅者唯心相滅非心體滅如風依水而有",
    "X45n0763_001:0382b15": "動相若水滅者則風相斷絕無所依止以水不滅風",
    "X45n0763_001:0382b16": "相相續唯風滅故動相隨滅非是水滅無明亦爾依",
    "X45n0763_001:0382b17": "心體而動若心體滅者則眾生斷絕無所依止以體",
    "X45n0763_001:0382b18": "不滅心得相續唯癡滅故心相隨滅非心智滅。",
    "X45n0763_001:0382b19": "因上明因滅則緣滅因緣既滅則相應心與不相",
    "X45n0763_001:0382b20": "應心俱滅似乎斷滅之相故此假設問答以顯無",
    "X45n0763_001:0382b21": "明心相滅非心體智相滅也其中以水喻心體以",
    "X45n0763_001:0382b22": "風喻無明以動相喻三細六麤法喻自顯如文可",
    "X45n0763_001:0382b23": "知。",
    "X45n0763_001:0382b24": "大乘起信論捷要卷上"
}