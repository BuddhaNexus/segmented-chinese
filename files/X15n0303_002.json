{
    "X15n0303_002:0364b01": "楞嚴說通卷二",
    "X15n0303_002:0364b02": "巴縣居士非眼劉道開纂述",
    "X15n0303_002:0364b03": "成都沙門離指方　示鑒訂",
    "X15n0303_002:0364b04": "爾時阿難及諸大眾。聞佛示誨。身心泰然。念無始來。",
    "X15n0303_002:0364b05": "失却本心。妄認緣塵分別影事。今日開悟。如失乳兒",
    "X15n0303_002:0364b06": "忽遇慈母。合掌禮佛。願聞如來顯出身心真妄虗實",
    "X15n0303_002:0364b07": "現前生滅與不生滅二發明性。",
    "X15n0303_002:0364b08": "此第三番顯見不滅也。爾時阿難。及諸大眾。從佛",
    "X15n0303_002:0364b09": "訶為非心。即起驚疑。及聞離塵斷滅。轉更不安。良",
    "X15n0303_002:0364b10": "以離識心外。更不見心。今蒙根中指出。宛然別有。",
    "X15n0303_002:0364b11": "寂然不動。驚疑頓息。所以身心泰然。自念從無始",
    "X15n0303_002:0364b12": "來。失却本有不動真心。反認緣塵分別影事。今日",
    "X15n0303_002:0364b13": "始得開悟。正如失乳之兒。忽遇慈母。昔日窮子捨",
    "X15n0303_002:0364b14": "父。今日乳兒遇母。何快如之。然此寂常不生滅性。",
    "X15n0303_002:0364b15": "雖蒙印許。若據尋常見即是眼。則眼與見。皆屬生",
    "X15n0303_002:0364b16": "滅。若據今日手開合。而見無開合。頭搖動。而見不",
    "X15n0303_002:0364b17": "搖動。則是生滅身中。有不生滅性。今雖領得見無",
    "X15n0303_002:0364b18": "所動之旨。尚未明其所以。猶存疑惑。於是合掌禮",
    "X15n0303_002:0364b19": "佛。願聞如來顯出身心。誰真誰妄。誰虗誰實。要於",
    "X15n0303_002:0364b20": "現前動搖生滅身中。的的指出不生滅性。令此真",
    "X15n0303_002:0364b21": "妄二性。皎如星月。方到自信不疑之地耳。○鍾云。",
    "X15n0303_002:0364b22": "二發明性者。發明二字。要從理上發顯義看。葢謂",
    "X15n0303_002:0364b23": "真性理中。自有不生不滅。所顯發性。即下一為無",
    "X15n0303_002:0364b24": "量。無量為一。大中現小。小中現大等是也。妄明理",
    "X15n0303_002:0364c01": "中所顯發性。即下晦昧為空。空晦暗中。結暗為色。",
    "X15n0303_002:0364c02": "色雜妄想。想相為身等是也。有作發明二性看者。",
    "X15n0303_002:0364c03": "便是言語發明矣。文義不順。",
    "X15n0303_002:0364c04": "時波斯匿王。起立白佛。我昔未承諸佛誨勅。見迦旃",
    "X15n0303_002:0364c05": "延毗羅胝子。咸言此身死後斷滅名為涅槃。我雖值",
    "X15n0303_002:0364c06": "佛。今猶狐疑。云何發揮證知此心不生滅地。今此大",
    "X15n0303_002:0364c07": "眾。諸有漏者。咸皆樂聞。",
    "X15n0303_002:0364c08": "此匿王自陳斷見以請不生滅也。匿王昔事外道。",
    "X15n0303_002:0364c09": "曾有邪心種子。入其心腑。今被阿難抓著癢處。遂",
    "X15n0303_002:0364c10": "乘機發問。所謂因逢桃李樹。却憶故園春也。迦旃",
    "X15n0303_002:0364c11": "延。此云剪髮。毗羅胝。此云不作。乃外道六師之二。",
    "X15n0303_002:0364c12": "其道皆以斷滅為宗。以不解第八阿賴耶識。去後",
    "X15n0303_002:0364c13": "來先。為生死根本。轉此八識。名為涅槃。而反計此",
    "X15n0303_002:0364c14": "身斷滅為涅槃。若此方所計生為七尺軀。死作一",
    "X15n0303_002:0364c15": "棺土。即有挫燒舂磨。無所用之等。皆此類攝。豈知",
    "X15n0303_002:0364c16": "有死而不亡者在也。時波斯匿王。起立白佛。我昔",
    "X15n0303_002:0364c17": "未承諸佛誨勅時。曾見二種外道。皆說此身死後",
    "X15n0303_002:0364c18": "斷滅。即此斷滅。便名涅槃。我今雖遇如來。猶懷狐",
    "X15n0303_002:0364c19": "疑未決。必要現前有箇證據。方能信得此心是不",
    "X15n0303_002:0364c20": "生滅。世尊云何發揮證知此心不生滅地。今此在",
    "X15n0303_002:0364c21": "會大眾。未到無漏者。咸皆樂聞焉。○據除斷見麤",
    "X15n0303_002:0364c22": "惑。則此有漏。似惟指界內凡夫。二乘有學。若辨見",
    "X15n0303_002:0364c23": "性真常。則雖小乘四果。別教三賢。亦須普指。以彼",
    "X15n0303_002:0364c24": "自來未明見性是真常心故。",
    "X15n0303_002:0365a01": "佛告大王。汝身現在。今復問汝。汝此肉身。為同金剛",
    "X15n0303_002:0365a02": "常住不朽。為復變壞。世尊。我今此身。終從變滅。佛言",
    "X15n0303_002:0365a03": "大王。汝未曾滅。云何知滅。世尊。我此無常變壞之身。",
    "X15n0303_002:0365a04": "雖未曾滅。我觀現前念念遷謝新新不住。如火成灰",
    "X15n0303_002:0365a05": "漸漸銷殞殞亡不息。決知此身當從滅盡。佛言如是。",
    "X15n0303_002:0365a06": "欲示不生滅性故先審其生滅也。佛告大王。汝在",
    "X15n0303_002:0365a07": "未來死處生疑。我只據現在生處問汝。汝身今現",
    "X15n0303_002:0365a08": "在矣。我問汝此肉身。為金剛常住不朽之物耶。為",
    "X15n0303_002:0365a09": "復畢竟是變壞之物耶。匿王言。世尊。我今此身。非",
    "X15n0303_002:0365a10": "常住之物。終從變滅而已。佛又重重細審。釣出狐",
    "X15n0303_002:0365a11": "涎。乃言。大王。汝身現在未滅。有何所憑。預知其斷",
    "X15n0303_002:0365a12": "滅耶。匿王言。世尊。我此無常變壞之身。今雖未滅。",
    "X15n0303_002:0365a13": "然我觀察現前。念念遷謝。新新不住。如火之成灰。",
    "X15n0303_002:0365a14": "漸漸銷殞。趨於殞亡。無刻寧息。決知此身。到底滅",
    "X15n0303_002:0365a15": "盡。方得了當。佛言。汝身必滅。誠如是也。○只此數",
    "X15n0303_002:0365a16": "語。已可以警念無常。劇貪世務者。寧不惕然。",
    "X15n0303_002:0365a17": "大王。汝今生齡已從衰老。顏貌何如童子之時。世尊。",
    "X15n0303_002:0365a18": "我昔孩孺。膚腠潤澤。年至長成。血氣充滿。而今頹齡",
    "X15n0303_002:0365a19": "迫於衰耄。形色枯悴。精神昏昧。髮白面皺。逮將不久。",
    "X15n0303_002:0365a20": "如何見比充盛之時。",
    "X15n0303_002:0365a21": "此又細審其自少至老精神容色是同是別也。佛",
    "X15n0303_002:0365a22": "又言。大王。汝今有生之齡。已從衰老矣。汝之顏貌。",
    "X15n0303_002:0365a23": "何如童子之時乎。匿王言。世尊。我昔當孩孺時。肌",
    "X15n0303_002:0365a24": "膚腠理。滋潤鮮澤。及年至長成。精完神足。血氣充",
    "X15n0303_002:0365b01": "滿。而今齡已頺矣。迫於衰耄。形色則枯悴矣。精神",
    "X15n0303_002:0365b02": "則昏昧矣。雞皮鶴髮。行步龍鍾。日在桑榆。殆將不",
    "X15n0303_002:0365b03": "久。如何乃以精神充足盛滿之時而見比耶。",
    "X15n0303_002:0365b04": "佛言大王。汝之形容。應不頓朽。王言世尊。變化密移。",
    "X15n0303_002:0365b05": "我誠不覺。寒暑遷流。漸至於此。何以故。我年二十。雖",
    "X15n0303_002:0365b06": "號年少。顏貌已老初十歲時。三十之年。又衰二十。於",
    "X15n0303_002:0365b07": "今六十。又過於二。觀五十時。宛然強壯。世尊。我見密",
    "X15n0303_002:0365b08": "移。雖此殂落。其間流易。且限十年。若復令我微細思",
    "X15n0303_002:0365b09": "惟。其變寧唯一紀二紀。實惟年變。豈唯年變。亦兼月",
    "X15n0303_002:0365b10": "化。何直月化。兼又日遷。沉思諦觀。剎那剎那念念之",
    "X15n0303_002:0365b11": "間。不得停住。故知我身終從變滅。",
    "X15n0303_002:0365b12": "此又細審生滅之頓漸也。佛言。大王。一氣不頓盡。",
    "X15n0303_002:0365b13": "一形不頓虧。汝之形容。應非一旦頓朽。必以漸而",
    "X15n0303_002:0365b14": "朽矣。王言。世尊。世間變化。密密推移。我誠不覺。但",
    "X15n0303_002:0365b15": "見日往月來。寒暑迭遷。以漸至於此。何以故。人生",
    "X15n0303_002:0365b16": "光景。有長有促。今且以十年為率。如我二十之時。",
    "X15n0303_002:0365b17": "雖號年少。顏貌已老於十歲時。及至三十之年又",
    "X15n0303_002:0365b18": "衰於二十。至於今。六十又二矣。迴觀五十。宛然強",
    "X15n0303_002:0365b19": "壯。豈非十年一變耶。世尊。我見此密移者。雖此壯",
    "X15n0303_002:0365b20": "色日去而殂。老相日催而落。然其間流易。尚且限",
    "X15n0303_002:0365b21": "於十年。是特舉其粗略而言耳。若復令我微細思",
    "X15n0303_002:0365b22": "惟。推窮其變。寧獨十二年之一紀。二十四年之二",
    "X15n0303_002:0365b23": "紀。實惟一年一變。豈惟年變。亦兼一月一化。何直",
    "X15n0303_002:0365b24": "月化。兼又一日一遷。若更沉其思慮。審諦觀察。則",
    "X15n0303_002:0365c01": "即此一念具九十剎那中。剎那。剎那。念念之間。皆",
    "X15n0303_002:0365c02": "在遷流。未甞停住。質非金石。何以堪此。由年紀之",
    "X15n0303_002:0365c03": "長。以至剎那之短。變化密移如此。特任運者不覺。",
    "X15n0303_002:0365c04": "作意推度。始得知之。故知我身。終必從於變滅也。",
    "X15n0303_002:0365c05": "○教中以利刃透九十紙為一念。故一念具九十",
    "X15n0303_002:0365c06": "剎那也。",
    "X15n0303_002:0365c07": "佛告大王。汝見變化遷改不停。悟知汝滅。亦於滅時。",
    "X15n0303_002:0365c08": "汝知身中有不滅耶。波斯匿王。合掌白佛。我實不知。",
    "X15n0303_002:0365c09": "佛言。我今示汝不生滅性。",
    "X15n0303_002:0365c10": "世尊見匿王歷敘變滅之相絲毫不漏故於急處",
    "X15n0303_002:0365c11": "一提。乃言大王。汝見變化不停。悟知汝滅矣。亦於",
    "X15n0303_002:0365c12": "滅時。知汝身中。有不滅者耶。王合掌白佛云。我實",
    "X15n0303_002:0365c13": "不知。古人道。不知處最親切。所謂日用而不知也。",
    "X15n0303_002:0365c14": "使其知此。決不迷於斷見矣。佛言。汝既不知。我今",
    "X15n0303_002:0365c15": "可以示汝不生滅性矣。",
    "X15n0303_002:0365c16": "大王。汝年幾時。見恒河水。王言。我生三歲。慈母携我。",
    "X15n0303_002:0365c17": "謁耆婆天。經過此流。爾時即知是恒河水。佛言大王。",
    "X15n0303_002:0365c18": "如汝所說。二十之時衰於十歲。乃至六十。日月歲時",
    "X15n0303_002:0365c19": "念念遷變。則汝三歲見此河時。至年十三。其水云何。",
    "X15n0303_002:0365c20": "王言。如三歲時。宛然無異。乃至於今年六十二。亦無",
    "X15n0303_002:0365c21": "有異。",
    "X15n0303_002:0365c22": "此審觀河之見以明年變而見不變也。佛又更端",
    "X15n0303_002:0365c23": "問云。大王。汝年幾歲。乃見此恒河水耶。王言。我生",
    "X15n0303_002:0365c24": "三歲時。慈母抱我謁長命天。經過此水。爾時即知",
    "X15n0303_002:0366a01": "是恒河矣。佛言。大王。如汝所說。從十歲以至六十",
    "X15n0303_002:0366a02": "歲。時時遷變。則汝見亦應遷變矣。但不知自汝三",
    "X15n0303_002:0366a03": "歲見此河時。至年十三又見此河。中間十年。其水",
    "X15n0303_002:0366a04": "有以異乎。王言。我十三觀河。如三歲時。宛然無異",
    "X15n0303_002:0366a05": "也。不特十三。即至於今六十二矣。觀此河水。與三",
    "X15n0303_002:0366a06": "歲時。亦無有異也。",
    "X15n0303_002:0366a07": "佛言。汝今自傷髮白面皺。其面必定皺於童年。則汝",
    "X15n0303_002:0366a08": "今時觀此恒河。與昔童時觀河之見。有童耄不。王言",
    "X15n0303_002:0366a09": "不也。世尊。佛言大王。汝面雖皺。而此見精性未曾皺。",
    "X15n0303_002:0366a10": "皺者為變。不皺非變。變者受滅。彼不變者。元無生滅。",
    "X15n0303_002:0366a11": "云何於中受汝生死。而猶引彼末伽黎等都言此身",
    "X15n0303_002:0366a12": "死後全滅。王聞是言。信知身後捨生趣生。與諸大眾。",
    "X15n0303_002:0366a13": "踊躍歡喜。得未曾有。",
    "X15n0303_002:0366a14": "此復審見無童耄以結破斷見顯不生滅性也。佛",
    "X15n0303_002:0366a15": "又言。汝今自傷髮白面皺。我且就面皺一端問汝。",
    "X15n0303_002:0366a16": "汝面必定皺於童年。則是面有童耄矣。但不知汝",
    "X15n0303_002:0366a17": "今觀河之見。與童時觀河之見。亦有童耄不乎。王",
    "X15n0303_002:0366a18": "言。不也。世尊。佛既一一審明。無所逃遁。乃語之言。",
    "X15n0303_002:0366a19": "大王。汝尚未識不生滅性耶。夫汝面雖皺。而此觀",
    "X15n0303_002:0366a20": "河之見。即汝之見精也。汝此見精。其性實未曾皺。",
    "X15n0303_002:0366a21": "皺者。其可變者也。不皺者。非可變者也。變者。其受",
    "X15n0303_002:0366a22": "滅者也。不變者。其元無生滅者也。既無生滅。云何",
    "X15n0303_002:0366a23": "復隨汝現在身中。同受汝之生死耶。即此便是生",
    "X15n0303_002:0366a24": "滅身中。不生滅性矣。而猶引彼不見道外道等。都",
    "X15n0303_002:0366b01": "言此身死後全滅。不亦謬哉。王聞是言。乃信知性",
    "X15n0303_002:0366b02": "無生滅。此身死後。捨此生彼。從一暗室。投一暗室。",
    "X15n0303_002:0366b03": "出一苦輪。入一苦輪。未曾斷滅。與諸大眾。踊躍歡",
    "X15n0303_002:0366b04": "喜。得未曾有焉。○此章由匿王在身上觀察。故成",
    "X15n0303_002:0366b05": "斷滅。世尊在見上發明。故無生滅。所謂不離華下",
    "X15n0303_002:0366b06": "路引入洞中天也。此則不唯破匿王斷滅之見。抑",
    "X15n0303_002:0366b07": "亦酬阿難二發之請矣。○問。昔忠國師問禪客從",
    "X15n0303_002:0366b08": "何方來。客曰。南方來。師曰。南方知識。如何示人。曰。",
    "X15n0303_002:0366b09": "彼方知識。直示學人即心是佛。離此之外。更無別",
    "X15n0303_002:0366b10": "佛。此身即有生滅。心性未曾生滅。身生滅者。如龍",
    "X15n0303_002:0366b11": "換骨。蛇脫皮。人出故宅。師曰。若然者。與彼外道。有",
    "X15n0303_002:0366b12": "何差別。彼云。我此身中有一神性。此性能知痛癢。",
    "X15n0303_002:0366b13": "身壞之時。神則出去。如舍被燒。舍主出去。舍即無",
    "X15n0303_002:0366b14": "常。舍主是常。審如是者。邪正莫辨矣。今佛言皺者",
    "X15n0303_002:0366b15": "為變。不皺非變。得無與國師相忤乎。答。國師破一",
    "X15n0303_002:0366b16": "時之執。如來開一時之權。皆玅辯也。當以意得。不",
    "X15n0303_002:0366b17": "可妄生卜度。獲戾佛祖。又往往宗家。謂不離身中。",
    "X15n0303_002:0366b18": "即有不滅性體。正謂根中見聞等性。非謂方寸之",
    "X15n0303_002:0366b19": "中。臟腑之內。別有性命。即同阿難所執身內識心",
    "X15n0303_002:0366b20": "也。○鍾云。前屈指飛光。是就一時一事中。指出不",
    "X15n0303_002:0366b21": "生滅性。此示觀河之見。是就一生中。指出不生滅",
    "X15n0303_002:0366b22": "性也。至第四卷中杵音之喻。云縱汝形銷。命光遷",
    "X15n0303_002:0366b23": "謝。此性云何為汝銷滅。則死後不生滅之性。乃透",
    "X15n0303_002:0366b24": "底拈出矣。○第三番顯見不滅竟。",
    "X15n0303_002:0366c01": "阿難。即從座起。禮佛合掌。長跪白佛。世尊。若此見聞",
    "X15n0303_002:0366c02": "必不生滅。云何世尊名我等輩遺失真性顛倒行事。",
    "X15n0303_002:0366c03": "願興慈悲。洗我塵垢。",
    "X15n0303_002:0366c04": "此第四番顯見不失也。上惟舉見。此復兼聞。聞字",
    "X15n0303_002:0366c05": "當是性字之誤。匿王知見不多。故一言之下。心地",
    "X15n0303_002:0366c06": "開明。驀直信去。阿難多知多見。觸事生情。故方信",
    "X15n0303_002:0366c07": "而忽疑也。於時即從座起。禮佛合掌長跪而白佛",
    "X15n0303_002:0366c08": "云。世尊。見性必是生滅。可名遺失。既此見性必不",
    "X15n0303_002:0366c09": "生滅。便是寂常。即與諸佛。等無差別。云何世尊名",
    "X15n0303_002:0366c10": "我等輩。遺失真性。顛倒行事。而諸佛不名遺失顛",
    "X15n0303_002:0366c11": "倒乎。我心蒙蔽。如染塵垢。願興慈悲。一為我洗之",
    "X15n0303_002:0366c12": "也。豈知佛言遺失真性。但因顛倒而說遺失。非因",
    "X15n0303_002:0366c13": "斷滅而說遺失也。故下文全示顛倒之相以詰之。",
    "X15n0303_002:0366c14": "即時如來。垂金色臂。輪手下指。示阿難言。汝今見我",
    "X15n0303_002:0366c15": "母陀羅手。為正為倒。阿難言。世間眾生。以此為倒。而",
    "X15n0303_002:0366c16": "我不知誰正誰倒。佛告阿難。若世間人。以此為倒。即",
    "X15n0303_002:0366c17": "世間人。將何為正。阿難言。如來竪臂。兜羅綿手。上指",
    "X15n0303_002:0366c18": "於空。則名為正。佛即竪臂。告阿難言。若此顛倒首尾",
    "X15n0303_002:0366c19": "相換。諸世間人。一倍瞻視。則知汝身與諸如來清淨",
    "X15n0303_002:0366c20": "法身。比類發明。如來之身。名正徧知。汝等之身。號性",
    "X15n0303_002:0366c21": "顛倒。隨汝諦觀。汝身佛身。稱顛倒者。名字何處。號為",
    "X15n0303_002:0366c22": "顛倒。於時阿難。與諸大眾。瞪瞢瞻佛。目睛不瞬。不知",
    "X15n0303_002:0366c23": "身心顛倒所在。",
    "X15n0303_002:0366c24": "此示顛倒之相以驗其倒情也。即時如來。垂手下",
    "X15n0303_002:0367a01": "指。示阿難言。汝今見我母陀羅手。為正為倒。阿難",
    "X15n0303_002:0367a02": "曾遭毒手。不敢自任。嫁禍於人云。我見世間眾生。",
    "X15n0303_002:0367a03": "咸以此下垂為倒。而我不知果誰正誰倒也。世尊",
    "X15n0303_002:0367a04": "就與一拶云。若世間人。以此為倒。又將何等為正。",
    "X15n0303_002:0367a05": "阿難拗直作曲云。若如來竪臂。此手上指。則名為",
    "X15n0303_002:0367a06": "正矣。世尊將錯就錯。即竪臂而告曰。若汝果以上",
    "X15n0303_002:0367a07": "指為正。即此便是冠履倒置。翻頭作尾。翻尾作頭",
    "X15n0303_002:0367a08": "矣。何處別求顛倒哉。且此一臂。本無倒正。諸世間",
    "X15n0303_002:0367a09": "人。分倒分正。差一倍瞻視。豈知下垂為倒。固倒也。",
    "X15n0303_002:0367a10": "上指為正。亦倒也。何得以上指為正。下垂為倒哉。",
    "X15n0303_002:0367a11": "由汝等倍生此見。而如來不作是見。故將汝身。與",
    "X15n0303_002:0367a12": "諸如來清淨法身。比例發明。則如來身。號正徧知。",
    "X15n0303_002:0367a13": "汝等之身。稱性顛倒。則汝自謂與佛等無差別不",
    "X15n0303_002:0367a14": "名顛倒者。誤矣。既與發明顛倒。復加錐劄。令其循",
    "X15n0303_002:0367a15": "名求實。自揣顛倒實處。故曰。今又隨汝諦審觀察。",
    "X15n0303_002:0367a16": "汝身比於佛身。稱為顛倒者。既有顛倒之名。必有",
    "X15n0303_002:0367a17": "顛倒之實。從何實處。而得此名乎。阿難被世尊一",
    "X15n0303_002:0367a18": "問。有眼如盲。有口如啞。無言可對。無理可伸。惟與",
    "X15n0303_002:0367a19": "大眾。瞪瞢瞻佛。呆呆然。目睛不瞬。而不知身心顛",
    "X15n0303_002:0367a20": "倒所在也。所謂大智慧人。面前常有三尺暗。不其",
    "X15n0303_002:0367a21": "然歟。○鍾云。倒與正。同此臂也。特首尾相換耳。正",
    "X15n0303_002:0367a22": "徧知。與性顛倒。同此身也。特迷悟相反耳。知此。則",
    "X15n0303_002:0367a23": "知即遺失顛倒。不妨元不生滅矣。○母陀羅。此云",
    "X15n0303_002:0367a24": "印手。",
    "X15n0303_002:0367b01": "佛興慈悲。哀愍阿難及諸大眾。發海潮音。徧告同會",
    "X15n0303_002:0367b02": "諸善男子。我常說言。色心諸緣。及心所使諸所緣法。",
    "X15n0303_002:0367b03": "唯心所現。汝身汝心。皆是玅明真精玅心中所現物。",
    "X15n0303_002:0367b04": "云何汝等遺失本玅圓玅明心寶明玅性。認悟中迷。",
    "X15n0303_002:0367b05": "此下正與發明顛倒實處也。阿難願興慈悲。佛果",
    "X15n0303_002:0367b06": "興慈悲。哀愍阿難。及諸大眾。發應不失時海潮之",
    "X15n0303_002:0367b07": "音。徧告同會諸善男子。我常說言。十一色法。八識",
    "X15n0303_002:0367b08": "心法。生心之四緣。生色之二緣。及心所使五十一",
    "X15n0303_002:0367b09": "心法。廣至善惡邪正。世出世間。一切事業因果。諸",
    "X15n0303_002:0367b10": "所緣法。如是五位。皆是如來藏心之所顯現。如明",
    "X15n0303_002:0367b11": "鏡之現影像。可見萬法即心也。汝今五根之身。八",
    "X15n0303_002:0367b12": "識之心。皆是玅明真精玅心中。所現之物。可見心",
    "X15n0303_002:0367b13": "包萬法也。夫心之與性。體用互稱。心則從玅起明。",
    "X15n0303_002:0367b14": "圓融照了。如鏡之光。性則即明而玅。清淨堅實。如",
    "X15n0303_002:0367b15": "鏡之體。此心此性。元是汝自家有的。云何汝等。遺",
    "X15n0303_002:0367b16": "失此本來自玅。不假修成之圓玅明心。寶明玅性。",
    "X15n0303_002:0367b17": "而認本悟中之執迷。不知萬法即心。心包萬法。而",
    "X15n0303_002:0367b18": "反謂法皆心外。心墮法中乎。是乃於不顛倒中。而",
    "X15n0303_002:0367b19": "妄計顛倒。未遺失中。而義同遺失矣。○問。前謂見",
    "X15n0303_002:0367b20": "性是黎耶體。即如來藏心。又即萬法實體。似為能",
    "X15n0303_002:0367b21": "現。今色心之心。既該八識。則黎耶已為所現。而惟",
    "X15n0303_002:0367b22": "心之心。當另有純真之心。何得仍取如來藏心以",
    "X15n0303_002:0367b23": "釋之。答。前七等但為所現。真心但為能現。而此黎",
    "X15n0303_002:0367b24": "耶。能所俱通。以對真心。降為所現。以對萬法。升為",
    "X15n0303_002:0367c01": "能現。葢與真心本無二體。但惟帶妄而已。",
    "X15n0303_002:0367c02": "晦昧為空。空晦昧中。結暗為色。色雜妄想。想相為身。",
    "X15n0303_002:0367c03": "聚緣內搖。趣外奔逸。昏擾擾相。以為心性。一迷為心。",
    "X15n0303_002:0367c04": "决定惑為色身之內。不知色身外洎山河虗空大地",
    "X15n0303_002:0367c05": "咸是玅明真心中物。譬如澄清百千大海棄之。唯認",
    "X15n0303_002:0367c06": "一浮漚體。目為全潮。窮盡瀛渤。汝等即是迷中倍人。",
    "X15n0303_002:0367c07": "如我垂手。等無差別。如來說為可憐愍者。",
    "X15n0303_002:0367c08": "此下發明身心所以為悟中迷也。夫此玅明心性。",
    "X15n0303_002:0367c09": "本無身心之相。皆由最初不覺。忽起無明。將此第",
    "X15n0303_002:0367c10": "一義空。晦昧而成無知無覺之頑空。所謂迷妄有",
    "X15n0303_002:0367c11": "虗空也。所變頑空。與能變無明。二法和合。故於頑",
    "X15n0303_002:0367c12": "然晦昧中。凝結而成四大之色。所謂想澄成國土",
    "X15n0303_002:0367c13": "也。以四大之色雜妄想之心。妄心妄色。想相和合。",
    "X15n0303_002:0367c14": "結成五蘊根身。所謂知覺乃眾生也。此即身之所",
    "X15n0303_002:0367c15": "以為悟中迷也。既有根身四大。內外合成。妄有緣",
    "X15n0303_002:0367c16": "氣。於中積聚。於是內緣影事。而動搖不休。外緣實",
    "X15n0303_002:0367c17": "色。而奔馳不已。昏昏擾擾。不明不淨。復執此昏擾",
    "X15n0303_002:0367c18": "擾者。以為圓玅明心。寶明玅性。此即心之所以為",
    "X15n0303_002:0367c19": "悟中迷也。既一迷此昏擾擾者以為吾心。決定惑",
    "X15n0303_002:0367c20": "此心為在色身之內。依肉團而居矣。殊不知不獨",
    "X15n0303_002:0367c21": "我此色身。是玅明心中所現之物。即外洎山河虗",
    "X15n0303_002:0367c22": "空大地。皆是玅明心中所現物也。今汝棄此廣大",
    "X15n0303_002:0367c23": "玅心。而妄認四大為自身相。六塵緣影為自心相。",
    "X15n0303_002:0367c24": "何異棄彼百千里澄清大海。而反認海中一浮漚",
    "X15n0303_002:0368a01": "體。以為海中之全潮在是。即窮盡瀛渤。亦在於是",
    "X15n0303_002:0368a02": "哉。由是觀之。則知汝身。與如來身。比類發明。雖同",
    "X15n0303_002:0368a03": "是一體。本無差別。但如來了得海是海。漚是漚。不",
    "X15n0303_002:0368a04": "棄海認漚。故曰正知。不認漚為海。故曰徧知。汝等",
    "X15n0303_002:0368a05": "既棄海認漚。復認漚為海。故曰性顛倒。所以目汝",
    "X15n0303_002:0368a06": "等。即是迷中加一倍迷之人也。正如我垂手時。實",
    "X15n0303_002:0368a07": "無正倒差別。而汝以下垂為倒。上指為正。此即是",
    "X15n0303_002:0368a08": "汝顛倒所在。故知汝等本無遺失。因顛倒而稱遺",
    "X15n0303_002:0368a09": "失。如來說為可憐愍者此也。良以汝等若真遺失。",
    "X15n0303_002:0368a10": "猶不足深愍。今由顛倒故。常如遺失。正如持珠作",
    "X15n0303_002:0368a11": "丐。枉受貧窮。不亦深可愍哉。○問。前謂見性是八",
    "X15n0303_002:0368a12": "識實體。今復以聚緣為八識功能。得失何分哉。答。",
    "X15n0303_002:0368a13": "此識真妄和合。故見性取其一分真理。聚緣取其",
    "X15n0303_002:0368a14": "一分妄情。凡言八識去後來先等者。皆以妄情言",
    "X15n0303_002:0368a15": "耳。○又云。一迷為心決定惑為色身之內。至哉言",
    "X15n0303_002:0368a16": "也。自非佛了義之教。誰不計性命在於身中。萬法",
    "X15n0303_002:0368a17": "但為心外者乎。然命在身中。道教計之特甚。久矣。",
    "X15n0303_002:0368a18": "眾生不信身中本無性命矣。○又問。認一浮漚。目",
    "X15n0303_002:0368a19": "為全潮。此何異於一毛孔中。包盡剎海。答。彼達諸",
    "X15n0303_002:0368a20": "法性全法界。故一毛稱性。即包無餘。如說真摩尼",
    "X15n0303_002:0368a21": "珠。價值一國。誠不虗矣。此不達諸法實相。但將昏",
    "X15n0303_002:0368a22": "擾妄想。謬計身中。而又倒執能包虗空大地。是尚",
    "X15n0303_002:0368a23": "無體可得。憑何廣包。如說水泡價值一國。真大迷",
    "X15n0303_002:0368a24": "妄。安可同乎。○前阿難聞訶非心。驚謂捨此更無。",
    "X15n0303_002:0368b01": "將同土水。如來安慰許以真心有體而已。非正開",
    "X15n0303_002:0368b02": "示真心也。譬如許人以物。後日方以與之。長水於",
    "X15n0303_002:0368b03": "彼處。即謂開示真心。以許為與。殊欠體認。至此章。",
    "X15n0303_002:0368b04": "方是開示真心之正文。而阿難到此。方知於緣塵",
    "X15n0303_002:0368b05": "外。更有如此廣大心體而如來所許。果爾非虗矣。",
    "X15n0303_002:0368b06": "○第四番顯見不失竟。",
    "X15n0303_002:0368b07": "阿難承佛悲救深誨。垂泣叉手。而白佛言。我雖承佛",
    "X15n0303_002:0368b08": "如是玅音悟玅明心元所圓滿常住心地。而我悟佛",
    "X15n0303_002:0368b09": "現說法音。現以緣心。允所瞻仰。徒獲此心。未敢認為",
    "X15n0303_002:0368b10": "本元心地。願佛哀愍宣示圓音。拔我疑根。歸無上道。",
    "X15n0303_002:0368b11": "此第五番顯見無還也。阿難承佛悲救深誨。萬劫",
    "X15n0303_002:0368b12": "倒懸。一生迷惑。一旦發明。感佛深慈。故至於垂泣。",
    "X15n0303_002:0368b13": "然心猶有疑。故復叉手而白佛言。我雖承佛如是",
    "X15n0303_002:0368b14": "玅音。悟得此玅明心。即是自己本來具足圓滿。不",
    "X15n0303_002:0368b15": "生不滅。常住心地。但我等一向遺此廣大心性。而",
    "X15n0303_002:0368b16": "認此昏昏擾擾者為心性。故名我等為性顛倒宜",
    "X15n0303_002:0368b17": "矣。然我現今見佛聞法。皆用此緣慮之心。世尊雖",
    "X15n0303_002:0368b18": "不欲我認。而斥為非心。若是別種緣心。或可捨擲。",
    "X15n0303_002:0368b19": "今者悟佛法音。承聽領納。方倚用之。豈可遽捨乎。",
    "X15n0303_002:0368b20": "由得其用。故不敢不認也。世尊要我所認者。是圓",
    "X15n0303_002:0368b21": "滿妙心。雖則廣大。現今不得其用。徒然獲此。故不",
    "X15n0303_002:0368b22": "敢認為本元心地。以認此須當捨彼。今既不忍捨",
    "X15n0303_002:0368b23": "彼。則亦不敢認此。又若捨了緣法之心。却後將何",
    "X15n0303_002:0368b24": "承領佛法。縱不惜此緣心。而獨不重於佛法乎。願",
    "X15n0303_002:0368c01": "佛哀愍。宣示圓音。拔我疑根。到不疑之地。乃得歸",
    "X15n0303_002:0368c02": "於無上道也。○賀云。正脉謂阿難不捨緣心。故不",
    "X15n0303_002:0368c03": "認真心。恐認此須當捨彼。不知本文云未敢認。非",
    "X15n0303_002:0368c04": "謂不肯認也。持以初獲此心。尚未受用。未敢遂認",
    "X15n0303_002:0368c05": "為主人翁耳。必求世尊徹底發明。使得親見本來",
    "X15n0303_002:0368c06": "面目。乃敢承認。故曰拔我疑根。此正古人真參實",
    "X15n0303_002:0368c07": "證處。○鍾云。機有生熟。阿難平日受用。於緣心熟。",
    "X15n0303_002:0368c08": "於見性生。生處不能遽用。熟處自不能全捨。此亦",
    "X15n0303_002:0368c09": "人情也。但此處重在求真。而不在捨妄耳。○此正",
    "X15n0303_002:0368c10": "尊者方搖未穩之際。而緣心真心。兩持不决之時。",
    "X15n0303_002:0368c11": "如人惑於岐路。恍惚不定。先德云。易開終始口。難",
    "X15n0303_002:0368c12": "保歲寒心。尊者以之。自此直至各各自知心徧十",
    "X15n0303_002:0368c13": "方。獲本玅心。常住不滅處。方肯承認耳。",
    "X15n0303_002:0368c14": "佛告阿難。汝等尚以緣心聽法。此法亦緣。非等法性。",
    "X15n0303_002:0368c15": "如人以手指月示人。彼人因指當應看月。若復觀指",
    "X15n0303_002:0368c16": "以為月體。此人豈唯亡失月輪。亦亡其指。何以故。以",
    "X15n0303_002:0368c17": "所標指為明月故。豈唯亡指。亦復不識明之與暗。何",
    "X15n0303_002:0368c18": "以故。即以指體為月明性。明暗二性。無所了故。汝亦",
    "X15n0303_002:0368c19": "如是。",
    "X15n0303_002:0368c20": "此責其認聲塵而不達法性也。佛告阿難。我今如",
    "X15n0303_002:0368c21": "此傾心吐膽。落草盤桓。欲汝捨妄緣而達心性。豈",
    "X15n0303_002:0368c22": "意汝之見解。尚與昔時一毫無異。而以攀緣之心。",
    "X15n0303_002:0368c23": "聽我圓滿常住心法。則此圓滿常住心法。亦成所",
    "X15n0303_002:0368c24": "緣之境。汝又安能契此法性哉。不知說法者。如指",
    "X15n0303_002:0369a01": "月人耳。今有人焉。以手指月示人。彼人因指。便當",
    "X15n0303_002:0369a02": "看月。若即觀指以為月體。愚哉是人。豈唯不識月。",
    "X15n0303_002:0369a03": "亦不識指。豈唯不識指。亦復不識明之與暗。以月",
    "X15n0303_002:0369a04": "明而指暗故也。若汝聽法之後。絕言語。黜聰明。一",
    "X15n0303_002:0369a05": "切放下。默究自心。此是因指看月。不存指相之人",
    "X15n0303_002:0369a06": "也。若汝依舊多知多解。不肯消歸自己。是逐句尋",
    "X15n0303_002:0369a07": "言。執指為月之人也。今汝執法音。而不達法性。何",
    "X15n0303_002:0369a08": "異執指為月。皂白不分。昏曉不覺者哉。故曰汝亦",
    "X15n0303_002:0369a09": "如是。○鍾云。緣心者。能緣之心也。法緣者。所緣之",
    "X15n0303_002:0369a10": "塵也。法音即聲塵故亦非真。法性者。真理也。教銓",
    "X15n0303_002:0369a11": "真理。理是眾生之心。豈可執教為心哉。指喻法。月",
    "X15n0303_002:0369a12": "喻聽法者之自心。說法顯心。聞教自合觀心。若執",
    "X15n0303_002:0369a13": "聲教。不解反觀自心。此人豈惟不達自心。亦復不",
    "X15n0303_002:0369a14": "知教意。何以故。以他聲教。為己自心。自他不分故。",
    "X15n0303_002:0369a15": "豈惟不知教意。兼亦不了教心體相。何以故。教屬",
    "X15n0303_002:0369a16": "聲塵。不能覺照。心體靈知。具有覺照。以無照之塵。",
    "X15n0303_002:0369a17": "為有照之心。有照無照二不別故。阿難之迷心迷",
    "X15n0303_002:0369a18": "教。及迷教心體相。亦如是耳。○按阿難之不捨緣",
    "X15n0303_002:0369a19": "心重佛法也。豈知此法亦緣。而當并捨乎。○鍾云。",
    "X15n0303_002:0369a20": "若欲研究佛乘。披尋寶藏。一一須銷歸自己。言言",
    "X15n0303_002:0369a21": "使冥合真心。但莫執義上之文隨言生解。直須探",
    "X15n0303_002:0369a22": "銓下之旨。契本會宗。如是。則天真之道不昧。無師",
    "X15n0303_002:0369a23": "之智現前。若一向背己狥文。執學興辨。是對木人",
    "X15n0303_002:0369a24": "而索語。期石女以生兒。空歷塵沙。終無得理。○緣",
    "X15n0303_002:0369b01": "心之緣。攀緣也。法緣之緣。塵緣也。以法音即聲塵",
    "X15n0303_002:0369b02": "攝。故亦非真。若落紙墨。更是色塵矣。今宗家不許",
    "X15n0303_002:0369b03": "說義理。以纔涉義理。又落法塵。亦可得而緣矣。",
    "X15n0303_002:0369b04": "若以分別我說法音。為汝心者。此心自應離分別音",
    "X15n0303_002:0369b05": "有分別性。譬如有客寄宿旅亭暫止便去終不常住。",
    "X15n0303_002:0369b06": "而掌亭人。都無所去。名為亭主。此亦如是。若汝真心",
    "X15n0303_002:0369b07": "則無所去。云何離聲無分別性。斯則豈惟聲分別心。",
    "X15n0303_002:0369b08": "分別我容。離諸色相。無分別性。如是乃至分別都無。",
    "X15n0303_002:0369b09": "非色非空。拘舍離等。昧為冥諦。離諸法緣。無分別性。",
    "X15n0303_002:0369b10": "則汝心性。各有所還。云何為主。",
    "X15n0303_002:0369b11": "此責其認妄心而不認真心也。汝今不捨緣心。是",
    "X15n0303_002:0369b12": "取分別我說法音者。為汝真心矣。既認此分別法",
    "X15n0303_002:0369b13": "音之心以為真者。此心自應離分別音。而確有分",
    "X15n0303_002:0369b14": "別之禮性矣。何也。妄心如客。真心如主。假喻以觀。",
    "X15n0303_002:0369b15": "譬有客焉。寄宿旅亭。一宿便去。終不常住。故名為",
    "X15n0303_002:0369b16": "客也。若掌亭人。都無所去。故名為主也。此亦如是。",
    "X15n0303_002:0369b17": "若真是汝之心。當如亭主。而無所去矣。云何離却",
    "X15n0303_002:0369b18": "聲音。遂無分別之性。但如客之暫止便去耶。由是",
    "X15n0303_002:0369b19": "推之。豈惟聲上分別之心哉。即分別我容之心。離",
    "X15n0303_002:0369b20": "我色相。亦無有性。以此皆屬前六妄識分別。皆非",
    "X15n0303_002:0369b21": "真心也。不特此也。如是乃至前六分別都無處。以",
    "X15n0303_002:0369b22": "為別有自性。不屬色。不屬空。正是第七緣八。屬帶",
    "X15n0303_002:0369b23": "質境。亦是分別。亦非自性。從數論師。昧而不知。遂",
    "X15n0303_002:0369b24": "執此為冥初自性。葢外道立二十五諦。首號冥諦。",
    "X15n0303_002:0369c01": "彼謂冥初生覺。是萬法之元始。尊為極則之理。今",
    "X15n0303_002:0369c02": "非色非空。正齊此見矣。豈知分別都無。亦但離於",
    "X15n0303_002:0369c03": "麤分別耳。微細流注。固所未覺。色空都盡。亦但離",
    "X15n0303_002:0369c04": "於法處所攝半分生塵耳。其半分滅塵。固不能離。",
    "X15n0303_002:0369c05": "若離諸法半分滅塵之緣。即無分別之性。與上之",
    "X15n0303_002:0369c06": "離聲色而無性者。一類無別也。夫六處緣心。各隨",
    "X15n0303_002:0369c07": "本塵而生。亦隨本塵而滅。如影隨人。亦隨何人而",
    "X15n0303_002:0369c08": "來者。亦還隨何人而去。則汝心性。俱屬客邊。各有",
    "X15n0303_002:0369c09": "所還。何以為無去無來。常住之主人乎。○鍾云。前",
    "X15n0303_002:0369c10": "以客喻身境。此以客喻緣心。而見性為主人。○以",
    "X15n0303_002:0369c11": "聲例色。相從而說。非但聲分別心。離聲無性。即色",
    "X15n0303_002:0369c12": "分別心。離色亦無其性也。乃至兼舉香味觸法分",
    "X15n0303_002:0369c13": "別都無。所謂內守幽閒也。都無。故有而非色。猶守。",
    "X15n0303_002:0369c14": "故無而非空。非色非空。冥然一識。此正六識無記",
    "X15n0303_002:0369c15": "性也。六識有還。不能為主。若八識。則為識精元明。",
    "X15n0303_002:0369c16": "無還則能為主矣。",
    "X15n0303_002:0369c17": "阿難言。若我心性。各有所還。則如來說玅明元心。云",
    "X15n0303_002:0369c18": "何無還。惟垂哀愍。為我宣說。",
    "X15n0303_002:0369c19": "此因還而請不還也。還者。如借來之物。必要還人。",
    "X15n0303_002:0369c20": "若是自己家裏物。無處可還。阿難言。若我緣心。各",
    "X15n0303_002:0369c21": "有所還。而如來說玅明元心無還處者何也。惟垂",
    "X15n0303_002:0369c22": "哀愍。而為我宣說焉。○昔張無垢謁善權清禪師。",
    "X15n0303_002:0369c23": "問云。此事人人有分。箇箇圓成。是否。清曰。然。公曰。",
    "X15n0303_002:0369c24": "為甚麼無箇入處。清於袖中出數珠示之曰。此是",
    "X15n0303_002:0370a01": "誰底。公俛首無對。清復袖之曰。若是汝底。即拈取",
    "X15n0303_002:0370a02": "去。纔涉思惟。便不是汝底。公悚然。故知纔有分別。",
    "X15n0303_002:0370a03": "即有可還也。",
    "X15n0303_002:0370a04": "佛告阿難。且汝見我。見精明元。此見雖非玅精明心。",
    "X15n0303_002:0370a05": "如第二月非是月影。汝應諦聽。今當示汝無所還地。",
    "X15n0303_002:0370a06": "此下借見精以示不還真性也。良以玅淨明心。寶",
    "X15n0303_002:0370a07": "明玅性。具有三大。謂體相用。由無明不覺。一念妄",
    "X15n0303_002:0370a08": "動。轉此本體。而成業識。轉此智光。而成見分。名轉",
    "X15n0303_002:0370a09": "識。復轉此真境。而成相分。名見識。此中見精即皆",
    "X15n0303_002:0370a10": "光所轉之見分也。佛告阿難。且汝見我三十二相",
    "X15n0303_002:0370a11": "時。此見未落分別。豈非見精。本來元具。不從日月",
    "X15n0303_002:0370a12": "燈光借來。豈非明元。此見既為六精之一。而又在",
    "X15n0303_002:0370a13": "處明了不昧。固已現具精明之體。特以二種顛倒",
    "X15n0303_002:0370a14": "見妄未除。尚存能所。不得互用。故雖具精明。而但",
    "X15n0303_002:0370a15": "欠於玅耳。然雖非玅精明心。却如第二月。揑目所",
    "X15n0303_002:0370a16": "成。與真月本無二體。非若水中月影。與真月有天",
    "X15n0303_002:0370a17": "淵之隔也。是則未得第一月者。當亟認第二月。猶",
    "X15n0303_002:0370a18": "之未得玅精明心者。當亟認見精明元矣。汝應諦",
    "X15n0303_002:0370a19": "聽。吾示汝以無還之實焉。○月有三相。第一是天",
    "X15n0303_002:0370a20": "上淨月。第二是人以手揑目望月遂成二輪。取其",
    "X15n0303_002:0370a21": "揑出者為第二月。第三是水中月影。今以第一月",
    "X15n0303_002:0370a22": "喻純真之心。第二月喻見精明元。第三月喻緣塵",
    "X15n0303_002:0370a23": "分別。意欲令人決定捨於第三月。而決定認取第",
    "X15n0303_002:0370a24": "二月。則第一月不遠即在矣。問。何不即指純真之",
    "X15n0303_002:0370b01": "心。而乃用此曲示乎。答。純真之心。惟佛乃具。等覺",
    "X15n0303_002:0370b02": "尚帶生相無明。何況地前諸位。乃至五位凡夫。現",
    "X15n0303_002:0370b03": "前何有純真之心。然而真雖不純。體終不變。如金",
    "X15n0303_002:0370b04": "在鑛。離鑛無金。特鑛有真偽。非金師莫能辨耳。故",
    "X15n0303_002:0370b05": "佛直指根性為心。如指鑛說金。金即在鑛。非離鑛",
    "X15n0303_002:0370b06": "外而別有金也。此處祗因其無明未剖。尚有欠於",
    "X15n0303_002:0370b07": "玅之一字。故佛略抑揚之。意在表其真切耳。非如",
    "X15n0303_002:0370b08": "緣塵。呵其非心無體也。諸註於此發妄太過。如輕",
    "X15n0303_002:0370b09": "加緣塵之名。將濫同於第三月。強索有還之處。似",
    "X15n0303_002:0370b10": "公抗於佛言。徒引人之猶豫。不敢直認見性為心。",
    "X15n0303_002:0370b11": "其失非小。不知眾生現量。離此根中之性。別無可",
    "X15n0303_002:0370b12": "指。故諸祖指示。率多取於六根門頭者。奉佛密旨",
    "X15n0303_002:0370b13": "也。行人時中。但請認取此性。萬無一失。譬如收買",
    "X15n0303_002:0370b14": "金鑛者。時下雖非精金。真金終不外鑛而得。使其",
    "X15n0303_002:0370b15": "棄鑛求金。非惟并金亦棄。將必惑於鍮石。而真金",
    "X15n0303_002:0370b16": "終不可見矣。豈不大可惜哉。○鍾云。二月雖非真",
    "X15n0303_002:0370b17": "月。然離真月。必無二月可得。見精雖非真心。然離",
    "X15n0303_002:0370b18": "真心。必無見精可得。葢從真所起。全體即真。但當",
    "X15n0303_002:0370b19": "由見精覔真心。不可以見精當真心。去見精中之",
    "X15n0303_002:0370b20": "妄。即是真心。去月之揑。即是真月。固不可分為二。",
    "X15n0303_002:0370b21": "亦不得遽混為一也。",
    "X15n0303_002:0370b22": "阿難。此大講堂。洞開東方。日輪升天。則有明曜。中夜",
    "X15n0303_002:0370b23": "黑月雲霧晦瞑。則復昏暗。戶牖之隙。則復見通。墻宇",
    "X15n0303_002:0370b24": "之間。則復觀壅。分別之處。則復見緣。頑虗之中。徧是",
    "X15n0303_002:0370c01": "空性。鬱[土*孛]之處。則紆昏塵。澄霽斂氛。又觀清淨。阿難。",
    "X15n0303_002:0370c02": "汝咸看此諸變化相。吾今各還本所因處。云何本因。",
    "X15n0303_002:0370c03": "阿難。此諸變化。明還日輪。何以故。無日不明。明因屬",
    "X15n0303_002:0370c04": "日。是故還日。暗還黑月。通還戶牖。壅還墻宇。緣還分",
    "X15n0303_002:0370c05": "別。頑虗還空。鬱[土*孛]還塵。清明還霽。則諸世間一切所",
    "X15n0303_002:0370c06": "有。不出斯類。汝見八種。見精明性。當欲誰還。何以故。",
    "X15n0303_002:0370c07": "若還於明。則不明時。無復見暗。雖明暗等種種差別。",
    "X15n0303_002:0370c08": "見無差別。諸可還者。自然非汝。不汝還者。非汝而誰。",
    "X15n0303_002:0370c09": "則知汝心本玅明淨。汝自迷悶。喪本受輪。於生死中。",
    "X15n0303_002:0370c10": "常被漂溺。是故如來名可憐愍。",
    "X15n0303_002:0370c11": "此備舉塵相有還以顯見性不與俱還也。阿難。我",
    "X15n0303_002:0370c12": "所謂無還者何哉。試觀世間可還之境。其體有八。",
    "X15n0303_002:0370c13": "其相亦有八。如日輪也。夜晦也。戶牖也。墻宇也。分",
    "X15n0303_002:0370c14": "別也。空性也。昏塵也。澄霽也。八者。其體也。明也。暗",
    "X15n0303_002:0370c15": "也。通也。壅也。緣也。虗也。鬱也。淨也。八者。其相也。阿",
    "X15n0303_002:0370c16": "難。汝通看此諸變化相。各有所因。吾今為汝各還",
    "X15n0303_002:0370c17": "本所因處。云何本因。阿難。如日為明因。則此諸變",
    "X15n0303_002:0370c18": "化。明還日輪。何以故。以無日不明。明因屬日。是故",
    "X15n0303_002:0370c19": "還日也。即是推之。則暗還黑月。通還戶牖。壅還墻",
    "X15n0303_002:0370c20": "宇。緣還分別。頑虗還空。鬱[土*孛]還塵。清明還霽。可類",
    "X15n0303_002:0370c21": "而還矣。更廣推之。則諸世間一切。凡有相可還者。",
    "X15n0303_002:0370c22": "皆不出斯類矣。若汝見此八種之見精明性。於此",
    "X15n0303_002:0370c23": "八相之中。當與何相而俱還乎。姑舉一相以徵之。",
    "X15n0303_002:0370c24": "若此見性。與明俱還者。此見便隨明去。當不明時。",
    "X15n0303_002:0371a01": "又將何物見暗。知一相。則知諸相矣。今諸相任遷。",
    "X15n0303_002:0371a02": "一一皆見。足知明暗等相。於見性之中。自相往來。",
    "X15n0303_002:0371a03": "自相凌奪。種種差別。而此見體。朗然常住。不動不",
    "X15n0303_002:0371a04": "遷。元無差別也。以是知諸可還者。皆由假借外塵",
    "X15n0303_002:0371a05": "而有。自然不是己物。若汝之不還者。不由假借。非",
    "X15n0303_002:0371a06": "汝自己之物。更是阿誰。但汝識此見性不還。則知",
    "X15n0303_002:0371a07": "汝心本玅本明本淨矣。以見性是賓中主。真心是",
    "X15n0303_002:0371a08": "主中主故也。由汝迷悶不醒。既不識主中主。又不",
    "X15n0303_002:0371a09": "識賓中主。所以喪失本性。枉受輪迴。於生死中。頭",
    "X15n0303_002:0371a10": "出頭沒。無有出期。是故我說汝等為可憐愍者此",
    "X15n0303_002:0371a11": "也。○此八塵作四對。各取其相之相反為對也。惟",
    "X15n0303_002:0371a12": "虗空塵鬱。體相顛倒。然下文還處。自見。分別。即前",
    "X15n0303_002:0371a13": "塵分別指種種諸物而言。如松棘鵠烏雜在之處",
    "X15n0303_002:0371a14": "也。緣。指種種異相而言。如直曲白玄差異之相也。",
    "X15n0303_002:0371a15": "頑虗則是全無諸物之處。徧是空性者。逈然惟見",
    "X15n0303_002:0371a16": "一空相而已。葢緣是異色。空是同色。同異相反。生",
    "X15n0303_002:0371a17": "成對偶。舊註乃以分別作分別之心。則下緣字。與",
    "X15n0303_002:0371a18": "上何別。且下虗空。又與何為對乎。是以一句錯解。",
    "X15n0303_002:0371a19": "而使全文皆累也。又舊將八還辨見。對前七處徵",
    "X15n0303_002:0371a20": "心。夫七徵已是潦草之言。而又獨以此八還為辨",
    "X15n0303_002:0371a21": "見。尤為夢浪之語。前後十番。皆示見性。而獨指八",
    "X15n0303_002:0371a22": "還。餘皆辨於何法乎。且前七處乃七大科。豈與此",
    "X15n0303_002:0371a23": "一科為對耶。今總改之云。七處破心。十番顯見。則",
    "X15n0303_002:0371a24": "非惟法數相稱。而心妄見真之旨。亦攸分矣。○第",
    "X15n0303_002:0371b01": "五番顯見無還竟。○鍾云。汝但知此見性無還。則",
    "X15n0303_002:0371b02": "知汝心本玅明淨。正欲其由見性而悟本玅明心。",
    "X15n0303_002:0371b03": "非即以見性為本玅明心也。以見性屬第八識。猶",
    "X15n0303_002:0371b04": "帶業識。本玅明心。屬第九識。即如來藏玅真如心",
    "X15n0303_002:0371b05": "故。",
    "X15n0303_002:0371b06": "阿難言。我雖識此見性無還。云何得知是我真性。",
    "X15n0303_002:0371b07": "此第六番顯見不雜也。阿難言。我今承佛開示。雖",
    "X15n0303_002:0371b08": "知此見不與諸相俱還。而實常與水陸空行等物。",
    "X15n0303_002:0371b09": "混難無分。今於諸物之中。將辨何者是我見性。何",
    "X15n0303_002:0371b10": "者是物相乎。言未易分晰也。○鍾云。阿難意以見",
    "X15n0303_002:0371b11": "性雜在萬物之中。無見而非物。無物而非見。安辨",
    "X15n0303_002:0371b12": "何者是我之見性乎。佛意一切凡聖。見量雖別。見",
    "X15n0303_002:0371b13": "性是同。今只據汝所見之境。其種種差別者是物。",
    "X15n0303_002:0371b14": "其能見者是汝。汝有汝見。不干我事。我有我見。不",
    "X15n0303_002:0371b15": "干汝事。可謂分明之極矣。云何不自認取。苦苦向",
    "X15n0303_002:0371b16": "我求討。豈我見可作汝見耶。○此問只重我字。不",
    "X15n0303_002:0371b17": "重真字。詳下答意。自然應合。吳興之解非是。",
    "X15n0303_002:0371b18": "佛告阿難。吾今問汝。今汝未得無漏清淨。承佛神力。",
    "X15n0303_002:0371b19": "見於初禪。得無障礙。而阿那律見閻浮提。(恐是娑婆界三字之",
    "X15n0303_002:0371b20": "誤)如觀掌上菴摩羅果。諸菩薩等。見百千界。十方如",
    "X15n0303_002:0371b21": "來。窮盡微塵清淨國土。無所不矚。眾生洞視。不過分",
    "X15n0303_002:0371b22": "寸。",
    "X15n0303_002:0371b23": "此先標出五種現量見精以啟下文也。佛告阿難。",
    "X15n0303_002:0371b24": "吾今問汝。今汝方證初果。未得無漏清淨。徒仗佛",
    "X15n0303_002:0371c01": "神力加被。乃得見於初禪一四天下。得無障礙。是",
    "X15n0303_002:0371c02": "有學人慧眼之見量如此。若阿那律。見此娑婆世",
    "X15n0303_002:0371c03": "界。如觀掌中菴摩羅果。是無學人天眼之見量如",
    "X15n0303_002:0371c04": "此。若諸菩薩等。見百千世界。豈非法眼之見量乎。",
    "X15n0303_002:0371c05": "至若十方如來。窮盡微塵清淨國土。無所不矚。豈",
    "X15n0303_002:0371c06": "非佛眼之見量乎。若乃一切眾生。只見目前。其所",
    "X15n0303_002:0371c07": "洞視。不過分寸。是又肉眼之見量也。夫此五種。廣",
    "X15n0303_002:0371c08": "至窮盡國土。狹至不過分寸。見量雖殊。均為能見",
    "X15n0303_002:0371c09": "之性而已。○菴摩羅。此云難分別。似桃非桃。似奈",
    "X15n0303_002:0371c10": "非奈。此方所無也。阿那律。佛之從弟。畫眠被訶。精",
    "X15n0303_002:0371c11": "進失目。遂證四果。得天眼也。",
    "X15n0303_002:0371c12": "阿難。且吾與汝。觀四天王所住宮殿。中間徧覽水陸",
    "X15n0303_002:0371c13": "空行。雖有昏明種種形像。無非前塵分別留礙。汝應",
    "X15n0303_002:0371c14": "於此分別自他。今吾將汝。擇於見中。誰是我體。誰是",
    "X15n0303_002:0371c15": "物相。",
    "X15n0303_002:0371c16": "此則獨約阿難所親見者欲其自審擇也。阿難。姑",
    "X15n0303_002:0371c17": "置五見。吾且與汝上從四天王所住宮殿觀起。中",
    "X15n0303_002:0371c18": "間徧覽水者。陸者。空行者。雖有或昏或明。種種不",
    "X15n0303_002:0371c19": "齊之形像。無非皆是前塵分別之見。停留障礙處。",
    "X15n0303_002:0371c20": "汝應於此能見所見之中。自家分別其為自為他。",
    "X15n0303_002:0371c21": "自即見性。他即諸物也。設汝自不能乎。必假佛智。",
    "X15n0303_002:0371c22": "我則將汝擇於我汝共見之中。誰是我體。而能見",
    "X15n0303_002:0371c23": "物者乎。誰為物相。而為所見者乎。如此分明。是物",
    "X15n0303_002:0371c24": "是見。必有歷歷不混者矣。○自即能見。所謂我體",
    "X15n0303_002:0372a01": "也。他即所見。所謂物象也。",
    "X15n0303_002:0372a02": "阿難。極汝見源。從日月宮。是物非汝。至七金山。周徧",
    "X15n0303_002:0372a03": "諦觀。雖種種光。亦物非汝。漸漸更觀。雲騰鳥飛。風動",
    "X15n0303_002:0372a04": "塵起。樹木山川草芥人畜。咸物非汝。",
    "X15n0303_002:0372a05": "此正言物不是見也。見源。即眼根也。阿難。盡汝眼",
    "X15n0303_002:0372a06": "力。從日月宮而觀。此最上物相。是物也而非汝。又",
    "X15n0303_002:0372a07": "至七金山。周徧諦觀。此居中物相。雖種種光。亦物",
    "X15n0303_002:0372a08": "也而非汝。漸漸而下。更觀於雲之騰也。鳥之飛也。",
    "X15n0303_002:0372a09": "風之動也。塵之起也。樹木也。山川也。草芥也。人畜",
    "X15n0303_002:0372a10": "也。此最下物相。亦物也而非汝。則所謂誰是物相",
    "X15n0303_002:0372a11": "者。此是矣。○七金山者。須彌外。七重圍繞。皆以純",
    "X15n0303_002:0372a12": "金為體。光明最多也。雲騰鳥飛。自金山視之。亦居",
    "X15n0303_002:0372a13": "最下也。",
    "X15n0303_002:0372a14": "阿難。是諸近遠諸有物性。雖復差殊。同汝見精清淨",
    "X15n0303_002:0372a15": "所矚。則諸物類。自有差別。見性無殊。此精玅明。誠汝",
    "X15n0303_002:0372a16": "見性。",
    "X15n0303_002:0372a17": "此正言見不是物也。阿難。是諸在近在遠。諸有物",
    "X15n0303_002:0372a18": "相。千態萬狀。雖復差殊。然同是汝清淨見精所矚。",
    "X15n0303_002:0372a19": "則物類自差。而見性只是朗然一照。無有殊也。此",
    "X15n0303_002:0372a20": "無殊者。精而不雜。即前所說玅淨明心。此玅淨明",
    "X15n0303_002:0372a21": "心。實汝見性。何甞混雜於有差殊之物相乎。則所",
    "X15n0303_002:0372a22": "謂誰是我體者。此是矣。",
    "X15n0303_002:0372a23": "若見是物。則汝亦可見吾之見。若同見者。名為見吾。",
    "X15n0303_002:0372a24": "吾不見時。何不見吾不見之處。若見不見。自然非彼",
    "X15n0303_002:0372b01": "不見之相。若不見吾不見之地。自然非物。云何非汝。",
    "X15n0303_002:0372b02": "此反辨前見不是物也。夫我謂見不是物。而汝或",
    "X15n0303_002:0372b03": "未之信耶。試再明之。若我無殊之見性。見於差別",
    "X15n0303_002:0372b04": "之物相時。此見即是彼物。則見性當成可見。即汝",
    "X15n0303_002:0372b05": "亦可見吾之見。何以故。見既是物。當成差別之相。",
    "X15n0303_002:0372b06": "豈不歷然可見乎。然吾觀物。實無一定。有時縱目",
    "X15n0303_002:0372b07": "取相。則見物。有時收視離相。則不見。汝若當吾見",
    "X15n0303_002:0372b08": "物之時。依彼同見之物謬言見吾之見者。設當吾",
    "X15n0303_002:0372b09": "收視離相。不見物時。何不并吾不見之體亦見之。",
    "X15n0303_002:0372b10": "而指其所在耶。不見之時。既不能見。同見之時。亦",
    "X15n0303_002:0372b11": "豈真能見哉。又汝若執言我已見汝不見之處矣。",
    "X15n0303_002:0372b12": "夫正當不見時。見性是我不見之體。諸物是彼不",
    "X15n0303_002:0372b13": "見之相。今我見既已離物。汝又見我自體。此不消",
    "X15n0303_002:0372b14": "費力辨之。我此不見。自然非彼不見之物相矣。又",
    "X15n0303_002:0372b15": "汝若不能見吾不見之地者。此更不消費力辨之。",
    "X15n0303_002:0372b16": "我此不見。自然非物矣。何以故。可見尚然非物。而",
    "X15n0303_002:0372b17": "況不可得見。豈猶同於物相乎。夫合可見不可見。",
    "X15n0303_002:0372b18": "而展轉皆非是物。云何非汝之自性乎。",
    "X15n0303_002:0372b19": "又則汝今見物之時。汝既見物。物亦見汝。體性紛雜。",
    "X15n0303_002:0372b20": "則汝與我。并諸世間。不成安立。阿難。若汝見時。是汝",
    "X15n0303_002:0372b21": "非我。見性周徧。非汝而誰。云何自疑汝之真性性汝",
    "X15n0303_002:0372b22": "不真。取我求實。",
    "X15n0303_002:0372b23": "此反辨前物不是見也。夫我謂物不是見。而汝亦",
    "X15n0303_002:0372b24": "未即信耶。更再窮之。又則汝今見此差別物時。若",
    "X15n0303_002:0372c01": "彼諸物即皆是見。彼亦一物。此亦一物。汝既見物。",
    "X15n0303_002:0372c02": "物亦當見汝。有情無情之體性。紛亂混雜。無復情",
    "X15n0303_002:0372c03": "器之分。是物混也。有情無情。尚無從分。有情與有",
    "X15n0303_002:0372c04": "情。益不可辨。是則汝見我時。反成我見於汝。世間",
    "X15n0303_002:0372c05": "諸人。莫不皆然。壞世間彼我之相。不成安立。是人",
    "X15n0303_002:0372c06": "混也。阿難。若汝見我時。一定只是汝見。而非我見。",
    "X15n0303_002:0372c07": "彼我分明。曾無壞亂。是人分也。夫有情與有情。尚",
    "X15n0303_002:0372c08": "不混濫。則汝見性雖周徧一切諸物。有情無情。判",
    "X15n0303_002:0372c09": "然逈別。是物分也。即是物莫能混。非汝之真性而",
    "X15n0303_002:0372c10": "誰。且此真性是汝固有之物。云何不自信而反疑",
    "X15n0303_002:0372c11": "耶。真性在汝。自不信其為真。而反從我口角邊討",
    "X15n0303_002:0372c12": "分曉。乃言云何得知是我真性。不亦迷乎。○宗鏡",
    "X15n0303_002:0372c13": "云。若信入之時。自然洞鑑圓明。了達之際。尚不因",
    "X15n0303_002:0372c14": "於心念。何況就他人而求自法。取彼眼以作圓通。",
    "X15n0303_002:0372c15": "數寶終不濟貧。說食焉能得飽。但自親到。頓入絕",
    "X15n0303_002:0372c16": "學之門。惟在發明。方達無為之旨。○第六番顯見",
    "X15n0303_002:0372c17": "不雜竟。",
    "X15n0303_002:0372c18": "阿難白佛言。世尊。若此見性必我非餘。我與如來。觀",
    "X15n0303_002:0372c19": "四天王勝藏寶殿。居日月宮。此見周圓。徧娑婆國。退",
    "X15n0303_002:0372c20": "歸精舍。秪見伽藍。清心戶堂。但瞻簷廡。世尊。此見如",
    "X15n0303_002:0372c21": "是。其體本來周徧一界。今在室中。唯滿一室。為復此",
    "X15n0303_002:0372c22": "見縮大為小。為當牆宇夾令斷絕。我今不知斯義所",
    "X15n0303_002:0372c23": "在。願垂弘慈。為我敷演。",
    "X15n0303_002:0372c24": "此第七番顯見無礙也。阿難因見性周徧一語。疑",
    "X15n0303_002:0373a01": "見大不當復小。見通不當復塞。故興問端。而白佛",
    "X15n0303_002:0373a02": "言。世尊。若此見性。本來周徧。必我真性。不雜於物",
    "X15n0303_002:0373a03": "者。則應隨處不變矣。今我與如來。觀四天王勝藏",
    "X15n0303_002:0373a04": "寶殿。或時而居日月二宮。俯觀一四天下。則此見",
    "X15n0303_002:0373a05": "周圓。徧滿娑婆國界。何其大也。及退歸精舍。秪見",
    "X15n0303_002:0373a06": "此園。更入堂中。清心而觀。但瞻簷廡。又何小也。世",
    "X15n0303_002:0373a07": "尊。若是此見體本來周徧一娑婆界矣。大者不應",
    "X15n0303_002:0373a08": "更小。何故今在室中。唯滿一室。大小不定如此。為",
    "X15n0303_002:0373a09": "是此見自縮其大而為小耶。為是墻宇所隔。夾之",
    "X15n0303_002:0373a10": "令斷耶。或縮或斷。義必有在。我今不知斯義所在。",
    "X15n0303_002:0373a11": "故願垂慈。為我敷演其義焉。○天王殿中。眾寶俱",
    "X15n0303_002:0373a12": "在。故稱勝藏。日月宮。皆摩尼寶成。宮殿臺池。天人",
    "X15n0303_002:0373a13": "充滿。日宮雖火摩尼成。而亦清涼同月。但光勝下",
    "X15n0303_002:0373a14": "注成熱耳。阿難隨佛。或時居之。孤山謂初禪唯見",
    "X15n0303_002:0373a15": "一四天下。則娑婆國。應指一小剎而言也。伽藍。此",
    "X15n0303_002:0373a16": "云園。○鍾云。見性必我非餘。知是自非他也。既是",
    "X15n0303_002:0373a17": "自非他。當能作主。云何大小由他。不自由耶。若是",
    "X15n0303_002:0373a18": "縮大令小。猶能作主。若被物夾斷。則不能為主明",
    "X15n0303_002:0373a19": "矣。",
    "X15n0303_002:0373a20": "佛告阿難。一切世間大小內外諸所事業。各屬前塵。",
    "X15n0303_002:0373a21": "不應說言見有舒縮。",
    "X15n0303_002:0373a22": "此明舒縮大小在相而不在見也。佛告阿難。汝言",
    "X15n0303_002:0373a23": "此見縮大為小。斯言誤矣。夫一切世間大小內外。",
    "X15n0303_002:0373a24": "以及明暗通塞。諸所事業。皆屬前塵。根身器界。相",
    "X15n0303_002:0373b01": "分邊事。相則有形。可言舒縮。見本無形。豈應說言",
    "X15n0303_002:0373b02": "見有舒縮耶。○縮心兼舒者。有縮則有舒也。",
    "X15n0303_002:0373b03": "譬如方器中見方空。吾復問汝。此方器中。所見方空。",
    "X15n0303_002:0373b04": "為復定方。為不定方。若定方者。別安圓器。空應不圓。",
    "X15n0303_002:0373b05": "若不定者。在方器中。應無方空。汝言不知斯義所在。",
    "X15n0303_002:0373b06": "義性如是。云何為在。阿難。若復欲令入無方圓。但除",
    "X15n0303_002:0373b07": "器方。空體無方。不應說言更除虗空方相所在。",
    "X15n0303_002:0373b08": "以喻明之。見性本無大小。隨界空而現大小。亦如",
    "X15n0303_002:0373b09": "虗空本無方圓。隨瓶器而有方圓也。今有方器於",
    "X15n0303_002:0373b10": "此。其中惟見方空耳。我且問汝。此方器中方空。為",
    "X15n0303_002:0373b11": "定方耶。不定方耶。若定方者。易以圓器。空應不圓。",
    "X15n0303_002:0373b12": "乃器圓空圓。是不定方也。若不定者。在方器中應",
    "X15n0303_002:0373b13": "無方空。乃器方空方。是又定方也。定與不定。俱不",
    "X15n0303_002:0373b14": "可定。總之器在則然耳。汝言不知斯義所在。夫此",
    "X15n0303_002:0373b15": "大小舒縮之義性。其無定亦如是。無定則無在。云",
    "X15n0303_002:0373b16": "何必欲求其在耶。阿難。若復欲令入無方圓。但須",
    "X15n0303_002:0373b17": "除了方器。器方一除。方相即隱。不應更向虗空。尋",
    "X15n0303_002:0373b18": "一方相而除之。以空體無方也。則知欲令見無大",
    "X15n0303_002:0373b19": "小。但須除却前塵。不應說言更除見性大小之相。",
    "X15n0303_002:0373b20": "以見體本無大小也。方圓但由於器。器除而方圓",
    "X15n0303_002:0373b21": "泯矣。虗空更何所除乎。大小但由於塵。塵忘而大",
    "X15n0303_002:0373b22": "小泯矣。見性更何所除乎。○忘塵功夫。在起行因",
    "X15n0303_002:0373b23": "中。但是觀想。亦惟達界室本空。頓息執持。縱觀純",
    "X15n0303_002:0373b24": "熟。心地豁然。泯身空廓。不見界室。始是似無礙。非",
    "X15n0303_002:0373c01": "真也。直待觀行功極。色陰消盡。十方洞開。無復幽",
    "X15n0303_002:0373c02": "暗。身界內外。影相分明。如見掌果。方是真無礙也。",
    "X15n0303_002:0373c03": "然亦但是體無礙。非用無礙。大用無礙。更在下文。",
    "X15n0303_002:0373c04": "若如汝問。入室之時。縮見令小。仰觀日時。汝豈挽見",
    "X15n0303_002:0373c05": "齊於日面。若築墻宇。能夾令斷。穿為小竇。寧無續跡。",
    "X15n0303_002:0373c06": "是義不然。",
    "X15n0303_002:0373c07": "此正斥其問之不當也。若如汝縮小夾斷之問。此",
    "X15n0303_002:0373c08": "見入室時。既可縮之令小。則應仰頭觀日時。亦可",
    "X15n0303_002:0373c09": "舉之令上。而世有挽見齊於日面者。無有哉。若謂",
    "X15n0303_002:0373c10": "築墻處。既可夾之令斷。則應穿竇處。亦可引之令",
    "X15n0303_002:0373c11": "續。而世有穿墻續見者。無有哉。既不能挽之令上。",
    "X15n0303_002:0373c12": "又安能縮之令小。既不能引之令續。又安能夾之",
    "X15n0303_002:0373c13": "令斷。故曰是義不然。上云義性無定。猶許其立義。",
    "X15n0303_002:0373c14": "今云是義不然。并所立之義而斥之矣。",
    "X15n0303_002:0373c15": "一切眾生。從無始來。迷己為物。失於本心。為物所轉。",
    "X15n0303_002:0373c16": "故於是中。觀大觀小。若能轉物。則同如來。身心圓明。",
    "X15n0303_002:0373c17": "不動道場。於一毛端。徧能含受十方國土。",
    "X15n0303_002:0373c18": "此指其迷而重與發明也。夫見本不可礙。物本不",
    "X15n0303_002:0373c19": "能礙。然眾生畢竟成礙者。非由物礙。但由無始以",
    "X15n0303_002:0373c20": "來。不達萬物皆己。而迷己為物。遂失萬物一體之",
    "X15n0303_002:0373c21": "本心。物既不屬於自心。則非惟不隨心轉。而反以",
    "X15n0303_002:0373c22": "轉心。心既為物所轉。是故動為物礙。而於是前塵",
    "X15n0303_002:0373c23": "之中。觀大觀小。皆無自由分矣。是知物本是心。迷",
    "X15n0303_002:0373c24": "之為物。則礙心。亦如氷。本是水。結之為氷。則礙水。",
    "X15n0303_002:0374a01": "成礙之由。正在自迷而為物轉耳。夫為物轉者為",
    "X15n0303_002:0374a02": "眾生。若能轉物。則同如來矣。葢迷時身則蕞爾。彌",
    "X15n0303_002:0374a03": "封滯殻。心則闇然。逐境偏局。所以被轉成礙。今能",
    "X15n0303_002:0374a04": "轉物。則萬物一體。圓而不偏。達物皆已。明而不昧。",
    "X15n0303_002:0374a05": "身心圓明。六根互用。如是浮塵及世界。應念化成",
    "X15n0303_002:0374a06": "無上知覺。則身為法性身。土為法性土。盡十方世",
    "X15n0303_002:0374a07": "界為一隻眼。盡十方世界為一佛土。以如是眼。觀",
    "X15n0303_002:0374a08": "如是土。則數量銷減。理事圓融。故能不動道場。而",
    "X15n0303_002:0374a09": "身徧十方。於一毛端。含受國土。毛端含十方。即小",
    "X15n0303_002:0374a10": "攝大。十方在毛端。即大入小。毛中看國而國不小。",
    "X15n0303_002:0374a11": "即小中現大。國外觀毛而毛不大。即大中現小。此",
    "X15n0303_002:0374a12": "即事事無礙法界。廣狹自在玄門。又何舒縮大小",
    "X15n0303_002:0374a13": "之有哉。見性之玅。無以加矣。○此較前忘塵境界。",
    "X15n0303_002:0374a14": "更是甚深。彼方圓照。此則圓用。照用具足圓融。亦",
    "X15n0303_002:0374a15": "性能之極致矣乎。○鍾云。物。即前文認物為己之",
    "X15n0303_002:0374a16": "物。乃指生滅心。非指前塵也。迷。即起信所謂最初",
    "X15n0303_002:0374a17": "不覺也。自己真性。本來周徧。眾生不自覺知。遂變",
    "X15n0303_002:0374a18": "為業識。及相見二分。於是本來真心。全然遺失。反",
    "X15n0303_002:0374a19": "被賴耶三分所轉。故於前塵境上。觀大觀小。葢見",
    "X15n0303_002:0374a20": "分又為相分所礙矣。若能內脫身心。外遺世界。中",
    "X15n0303_002:0374a21": "翻業識。則同如來身心萬物一體。圓而不偏。達物",
    "X15n0303_002:0374a22": "皆已。明而不昧。不動道場。毛含十方。小中現大。大",
    "X15n0303_002:0374a23": "中現小。自在無礙。又何大小舒縮之有哉。說到此。",
    "X15n0303_002:0374a24": "則此見性。已會歸如來藏妙真如性中矣。○道開",
    "X15n0303_002:0374b01": "云。按世典。大學曰格物。中庸曰萬物育焉。又曰能",
    "X15n0303_002:0374b02": "盡物之性。孟子曰。舜明於庶物。又曰萬物皆備於",
    "X15n0303_002:0374b03": "我矣。又曰物交物。則引之而已矣。此皆不為物轉。",
    "X15n0303_002:0374b04": "而求轉物者。但不知其力量作用。果能轉物否耳。",
    "X15n0303_002:0374b05": "若能轉物。則同如來矣。故肇論曰。會萬物為一體",
    "X15n0303_002:0374b06": "者。其唯聖人乎。○第七番顯見無礙竟。",
    "X15n0303_002:0374b07": "阿難白佛言。世尊。若此見精。必我玅性。今此玅性。現",
    "X15n0303_002:0374b08": "在我前。見必我真。我今身心。復是何物。而今身心。分",
    "X15n0303_002:0374b09": "別有實。彼見無別分辨我身。若實我心。令我今見。見",
    "X15n0303_002:0374b10": "性實我。而身非我。何殊如來先所難言物能見我。惟",
    "X15n0303_002:0374b11": "垂大慈。開發未悟。",
    "X15n0303_002:0374b12": "此第八番顯見不分也。阿難白佛言。世尊。若依佛",
    "X15n0303_002:0374b13": "今旨。將此周徧一切之見精。必是我湛然之玅性。",
    "X15n0303_002:0374b14": "今此玅性。現在目前外物上。目前者既是我真。則",
    "X15n0303_002:0374b15": "我現今身內之心。能分別者。復是何物耶。而今身",
    "X15n0303_002:0374b16": "內之心。分別外物。實有作用。而彼徧外物之見性。",
    "X15n0303_002:0374b17": "實無別作用。分辨我身。彼見性若果實是我心。主",
    "X15n0303_002:0374b18": "宰於我。令我外見萬物。內見自身者。則是無別分",
    "X15n0303_002:0374b19": "辨者。實乃是我。而分別有實者。反非是我矣。且見",
    "X15n0303_002:0374b20": "性既在身心之前。又能內見自身。即同物能見我。",
    "X15n0303_002:0374b21": "然物能見我。佛前已斥其謬。今何不為謬乎。展轉",
    "X15n0303_002:0374b22": "推窮。實所未喻。故願垂慈。重為啟廸也。○問。既與",
    "X15n0303_002:0374b23": "物不分。即成萬物是見。何故文中又言無是見乎。",
    "X15n0303_002:0374b24": "答。文殊喻中。明言有是則成二體。不得成一體矣。",
    "X15n0303_002:0374c01": "要須無是無非。方成一體之玅。葢一體即是不分。",
    "X15n0303_002:0374c02": "當知不分者。是非雙絕之旨也。○賀云。阿難疑處。",
    "X15n0303_002:0374c03": "只認見性與身心為二耳。復是何物物字。從前咸",
    "X15n0303_002:0374c04": "是玅明真心中物生來。葢疑實有一物。在玅明之",
    "X15n0303_002:0374c05": "中。不能和會為一也。不知身心器界。當體本空。全",
    "X15n0303_002:0374c06": "一真見。譬如鏡中景像。即鏡所現。豈真有一物。居",
    "X15n0303_002:0374c07": "於鏡中耶。故佛以或是或非兩端詰之。使之兩路",
    "X15n0303_002:0374c08": "俱窮。然後正告之云。本無所有。元是菩提玅淨明",
    "X15n0303_002:0374c09": "體。可謂盡情吐露矣。○鍾云。前文因用真心不得。",
    "X15n0303_002:0374c10": "故捨緣心不得。此處因銷妄心不得。故用真心不",
    "X15n0303_002:0374c11": "得。雖聞汝身汝心皆是玅明心中所現物。然此一",
    "X15n0303_002:0374c12": "物字。無處安頓。至陰入處界。皆如來藏妙真如性。",
    "X15n0303_002:0374c13": "則妄即是真。所用身心。即此見性。初無二體矣。",
    "X15n0303_002:0374c14": "佛告阿難。今汝所言。見在汝前。是義非實。若實汝前。",
    "X15n0303_002:0374c15": "汝實見者。則此見精。既有方所。非無指示。",
    "X15n0303_002:0374c16": "問意雖多。惟此在前。是其謬本。故但破一前相。而",
    "X15n0303_002:0374c17": "諸疑盡釋矣。佛告阿難。汝今所言見在汝前。是誠",
    "X15n0303_002:0374c18": "妄說。都無實義。若此見精。實在汝前。汝實見其相",
    "X15n0303_002:0374c19": "狀者。既有相狀。決有方所。既有方所。決可指示其",
    "X15n0303_002:0374c20": "在某處某處矣。",
    "X15n0303_002:0374c21": "且今與汝。坐祇陀林。徧觀林渠及與殿堂。上至日月。",
    "X15n0303_002:0374c22": "前對恒河。汝今於我師子座前。舉手指陳是種種相。",
    "X15n0303_002:0374c23": "陰者是林。明者是日。礙者是壁。通者是空。如是乃至",
    "X15n0303_002:0374c24": "草樹纖毫。大小雖殊。但可有形無不指著。若必其見。",
    "X15n0303_002:0375a01": "現在汝前。汝應以手確實指陳。何者是見。阿難當知。",
    "X15n0303_002:0375a02": "若空是見。既已成見。何者是空。若物是見。既已是見。",
    "X15n0303_002:0375a03": "何者為物。汝可微細披剝萬象。析出精明淨玅見元。",
    "X15n0303_002:0375a04": "指陳示我。同彼諸物。分明無惑。",
    "X15n0303_002:0375a05": "此令其從萬象中指出在前之見性也。夫在前則",
    "X15n0303_002:0375a06": "必可指矣。且今與汝。坐祇陀林。徧觀林渠殿堂。日",
    "X15n0303_002:0375a07": "月恒河。汝於師子座前。舉手指此種種之相。陰者",
    "X15n0303_002:0375a08": "林。明者日。礙者壁。通者空。乃至草樹纖毫。無大無",
    "X15n0303_002:0375a09": "小。但有形者。無不指著。若此見性。必在汝前。亦應",
    "X15n0303_002:0375a10": "以手確實指陳。何者是見矣。阿難當知。若指空是",
    "X15n0303_002:0375a11": "見性。既已成見矣。又何者是空乎。若指物是見性",
    "X15n0303_002:0375a12": "既已是見矣。又何者為物乎。舉空與物。而萬象備",
    "X15n0303_002:0375a13": "矣。汝可加番微細功夫。披剝此之萬象。要於萬象",
    "X15n0303_002:0375a14": "中。剖析出這精明淨玅之見元。指陳示我。同彼諸",
    "X15n0303_002:0375a15": "物。有相有狀。分明無惑可也。",
    "X15n0303_002:0375a16": "阿難言。我今於此重閣講堂。遠洎恒河。上觀日月。舉",
    "X15n0303_002:0375a17": "手所指。縱目所觀。指皆是物。無是見者。世尊。如佛所",
    "X15n0303_002:0375a18": "說。況我有漏初學聲聞。乃至菩薩。亦不能於萬物象",
    "X15n0303_002:0375a19": "前剖出精見離一切物別有自性。佛言如是如是。",
    "X15n0303_002:0375a20": "此印見性離一切相也。阿難承佛確實指陳之命。",
    "X15n0303_002:0375a21": "果然向萬物上。目觀手指一番。然舉手縱目。俱皆",
    "X15n0303_002:0375a22": "是物。絕不見在前之見性。故曰無是見者。又承佛",
    "X15n0303_002:0375a23": "微細披剝之命。果然於萬象中。著實剖析一番。然",
    "X15n0303_002:0375a24": "欲其分明。而轉不分明。故曰雖菩薩亦不能即物",
    "X15n0303_002:0375b01": "而剖出精見。使離於物。逈露自性。菩薩不能。而況",
    "X15n0303_002:0375b02": "我初學乎。是則在前之見。誠為非實矣。佛亟印之",
    "X15n0303_002:0375b03": "云。如是如是。許其無一物而是見也。○此科惟離",
    "X15n0303_002:0375b04": "一切物句難會。葢正表見性離一切相矣。又謂不",
    "X15n0303_002:0375b05": "能剖出使離一切物。不幾矛盾乎。細詳語意。謂即",
    "X15n0303_002:0375b06": "物求見。固無是見者。即物剖見。使離於物而分明",
    "X15n0303_002:0375b07": "顯示。亦無是見者。如此。方是離一切相也。讀者詳",
    "X15n0303_002:0375b08": "之。",
    "X15n0303_002:0375b09": "佛復告阿難。如汝所言。無有見精離一切物別有自",
    "X15n0303_002:0375b10": "性。則汝所指。是物之中。無是見者。今復告汝。汝與如",
    "X15n0303_002:0375b11": "來。坐祇陀林。更觀林苑乃至日月種種象殊。必無見",
    "X15n0303_002:0375b12": "精受汝所指。汝又發明。此諸物中。何者非見。",
    "X15n0303_002:0375b13": "然無一物是見。見性固不在前。即無一物非見。見",
    "X15n0303_002:0375b14": "性又豈在前也哉。佛恐阿難知見性離一切相。而",
    "X15n0303_002:0375b15": "不知其即一切法也。故復告云。汝既決定不能向",
    "X15n0303_002:0375b16": "萬象前。指出何者是汝離物之見性矣。良以所指",
    "X15n0303_002:0375b17": "諸物之中。無是見者。今復問汝。汝與如來。仍是坐",
    "X15n0303_002:0375b18": "林觀苑。乃至日月。種種象殊。必無見精。受汝確指。",
    "X15n0303_002:0375b19": "豈一切諸物。果皆非見乎。汝又發明。此諸物中。何",
    "X15n0303_002:0375b20": "者非見。",
    "X15n0303_002:0375b21": "阿難言。我實徧見此祇陀林。不知是中何者非見。何",
    "X15n0303_002:0375b22": "以故。若樹非見。云何見樹。若樹即見。復云何樹。如是",
    "X15n0303_002:0375b23": "乃至。若空非見。云何見空。若空即見。復云何空。我又",
    "X15n0303_002:0375b24": "思惟。是萬象中。微細發明。無非見者。佛言如是如是。",
    "X15n0303_002:0375c01": "此印見性即一切法也。阿難承佛發明非見之旨。",
    "X15n0303_002:0375c02": "乃言。我實徧見此祇陀林。以至萬象。而不知是諸",
    "X15n0303_002:0375c03": "物之中。何者非見也。何以故。若謂樹非見者。云何",
    "X15n0303_002:0375c04": "見乃在樹。若謂樹即見者。云何又名為樹。如是徧",
    "X15n0303_002:0375c05": "歷諸物。乃至於空。莫不皆然。我又思惟。是萬象中。",
    "X15n0303_002:0375c06": "微細發明。實無物非見者。佛又印之云。如是如是。",
    "X15n0303_002:0375c07": "許其無一物而非見也。○先德云是他得的人。道",
    "X15n0303_002:0375c08": "是也有出身路。道非也有出身路。所以世尊。無是",
    "X15n0303_002:0375c09": "見。無非見。兩皆印許。○按此本明無非。只合云若",
    "X15n0303_002:0375c10": "樹非見。云何見樹足矣。又曰。若樹即見。復云何樹。",
    "X15n0303_002:0375c11": "復兼無是者。恐聞無非。番又墮是。示此雙絕。葢權",
    "X15n0303_002:0375c12": "人之玅旨有焉。○夫見性量括十方。體含萬法。其",
    "X15n0303_002:0375c13": "與萬法。非即非離。惟其非即也。故能靈光獨耀。逈",
    "X15n0303_002:0375c14": "脫根塵。身界無干。生死不繫。眾生不達斯義。則混",
    "X15n0303_002:0375c15": "淆真妄。沉溺輪迴。既無智以自分。終何由而得脫",
    "X15n0303_002:0375c16": "乎。惟其非離也。故能塵剎混融。萬物一體。用彌法",
    "X15n0303_002:0375c17": "界。存泯自由。眾生未達斯義。則沉冥滯寂。灰斷纏",
    "X15n0303_002:0375c18": "空。既自昧其家珍。亦何由而能用乎。故前自指見",
    "X15n0303_002:0375c19": "以來。不動不滅。不還不雜。及無礙之前半。皆約不",
    "X15n0303_002:0375c20": "即之義。分真析妄。以決擇乎離塵獨立之體。今此",
    "X15n0303_002:0375c21": "不分之科。乃約不離之義。泯妄合真。以顯洩乎與",
    "X15n0303_002:0375c22": "物混融之玅。將使眾生明乎不即之義。則不淪生",
    "X15n0303_002:0375c23": "死。明乎不離之義。則不滯涅槃。若相背。而實相成",
    "X15n0303_002:0375c24": "也。",
    "X15n0303_002:0376a01": "於是。大眾非無學者。聞佛此言。茫然不知是義終始。",
    "X15n0303_002:0376a02": "一時惶悚。失其所守。如來知其魂慮變慴。心生憐愍。",
    "X15n0303_002:0376a03": "安慰阿難及諸大眾。諸善男子。無上法王。是真實語。",
    "X15n0303_002:0376a04": "如所如說。不誑不妄。非末伽黎四種不死矯亂論議。",
    "X15n0303_002:0376a05": "汝諦思惟。無忝哀慕。",
    "X15n0303_002:0376a06": "此由聞兩番印許故一眾茫然也。於是大眾有學",
    "X15n0303_002:0376a07": "聲聞。聞佛如是之言。茫然不知無是見無非見之",
    "X15n0303_002:0376a08": "二義。後度而莫測其終。前推而莫尋其始。河漢其",
    "X15n0303_002:0376a09": "言。亡其故步。葢或是或非。決於一定。則可為守。今",
    "X15n0303_002:0376a10": "則雙許俱無。曾無一定。故惶悚而失其所守也。如",
    "X15n0303_002:0376a11": "來知其魂慮變慴。乃心生憐愍。安慰阿難。及大眾",
    "X15n0303_002:0376a12": "云。諸善男子。勿用驚疑。無上法王。是真實語。稱真",
    "X15n0303_002:0376a13": "如理說。無賺誤之誑。無虗偽之妄。非同末伽黎外",
    "X15n0303_002:0376a14": "道。託言有不死天。一生不亂答人者。當生彼天。立",
    "X15n0303_002:0376a15": "為四種矯亂論議。曰亦變亦恒。亦生亦滅。亦有亦",
    "X15n0303_002:0376a16": "無。亦增亦減。皆持兩可。終無決定。今無是見。無非",
    "X15n0303_002:0376a17": "見。決定雙遣。二俱不立。豈同彼矯亂不定哉。但汝",
    "X15n0303_002:0376a18": "等心粗慮淺。不諦思惟。若肯諦思。當有落處。必不",
    "X15n0303_002:0376a19": "孤負汝哀慕之誠也。○賀云。前用一喝。使阿難矍",
    "X15n0303_002:0376a20": "然。此用雙許。使大眾茫然。葢妄須頓破。故一刀兩",
    "X15n0303_002:0376a21": "段以掃之。真難直說。故委曲擒縱以窮之。",
    "X15n0303_002:0376a22": "是時文殊師利法王子。愍諸四眾。在大眾中。即從座",
    "X15n0303_002:0376a23": "起。頂禮佛足。合掌恭敬。而白佛言。世尊。此諸大眾。不",
    "X15n0303_002:0376a24": "悟如來發明二種精見色空是非是義。世尊。若此前",
    "X15n0303_002:0376b01": "緣色空等象。若是見者。應有所指。若非見者。應無所",
    "X15n0303_002:0376b02": "矚。而今不知是義所歸。故有驚怖。非是疇昔善根輕",
    "X15n0303_002:0376b03": "尠。惟願如來大慈發明。此諸物象。與此見精。元是何",
    "X15n0303_002:0376b04": "物。於其中間。無是非是。",
    "X15n0303_002:0376b05": "此因大眾茫然故須大智慧人代請決疑也。是時",
    "X15n0303_002:0376b06": "文殊師利。愍此四眾。乃從座起。頂禮恭敬。而白佛",
    "X15n0303_002:0376b07": "言。世尊。此諸大眾。不悟如來所發明二種精見色",
    "X15n0303_002:0376b08": "空。無是無非是二義。世尊。若此前緣色空等象。若",
    "X15n0303_002:0376b09": "是見者。應當即萬象而指出其象。胡為不能。若非",
    "X15n0303_002:0376b10": "見者。應當即萬象而一無所見。胡為一矚之時。無",
    "X15n0303_002:0376b11": "處不是。今此大眾。正由聞此深法。義趣玄遠。無所",
    "X15n0303_002:0376b12": "歸著。卒難領會。故有驚疑怖畏。非若疇昔在法華",
    "X15n0303_002:0376b13": "會上。善根輕鮮。聞大法而不肯擔當也。惟願如來",
    "X15n0303_002:0376b14": "大慈。再為發明此諸物象。與此見精。元是何等物",
    "X15n0303_002:0376b15": "件。乃在兩楹之間。既無有是。又無非是乎。○是非",
    "X15n0303_002:0376b16": "是義者。是與非是二種義也。是義者。無是見之義。",
    "X15n0303_002:0376b17": "非是義者。無非是見之義。缺二無字。語之略耳。",
    "X15n0303_002:0376b18": "佛告文殊及諸大眾。十方如來及大菩薩。於其自住",
    "X15n0303_002:0376b19": "三摩地中。見與見緣。并所想相。如虗空華本無所有。",
    "X15n0303_002:0376b20": "此見及緣。元是菩提玅淨明體。云何於中。有是非是。",
    "X15n0303_002:0376b21": "此會見與物而歸一真體以發明無是無非之旨",
    "X15n0303_002:0376b22": "也。見。即見精。見緣。即六塵色空等物。想。即六處識",
    "X15n0303_002:0376b23": "心。相。即六根身相。并指身心也。佛告文殊。及諸大",
    "X15n0303_002:0376b24": "眾。由汝等未得首楞嚴大定。故於萬象中。分物分",
    "X15n0303_002:0376c01": "我。分是分非。若諸佛。諸大菩薩。自證首楞嚴三昧。",
    "X15n0303_002:0376c02": "所謂那伽常在定。無有不定時。住此定中。凡見分",
    "X15n0303_002:0376c03": "之見精。及相分之見緣。并所想相之身心。皆如目",
    "X15n0303_002:0376c04": "病。見空中華。本無所有。良由此見相二分。元是菩",
    "X15n0303_002:0376c05": "提玅淨明體。所謂法性如虗空。諸佛於中住。住此",
    "X15n0303_002:0376c06": "法性。尚不見有色空精見。云何於中。有是。而復有",
    "X15n0303_002:0376c07": "非是乎。世尊至此。和盤托出矣。○問。佛初惟以見",
    "X15n0303_002:0376c08": "為性。而曲明其不與身心萬物為侶。似謂見獨真。",
    "X15n0303_002:0376c09": "而餘皆妄矣。今乃論妄。則降見性同是空華。論真。",
    "X15n0303_002:0376c10": "則升諸法同為真體。固是極理之論。其奈無所適",
    "X15n0303_002:0376c11": "從何。答。下文雖自了然。今更助一喻。一真。如大海",
    "X15n0303_002:0376c12": "中水。見精。如水之光。諸所物象。如水中之影。特因",
    "X15n0303_002:0376c13": "愚者認影為實。反忘其水。今欲令其捨影認水。其",
    "X15n0303_002:0376c14": "奈水體瑩徹。不見其形。故且令其認彼水面之光。",
    "X15n0303_002:0376c15": "故一一斥影為妄。讚光為真。欲其即光以識水也。",
    "X15n0303_002:0376c16": "而彼愚者。復執光影各自有體。橫起是非。故復明",
    "X15n0303_002:0376c17": "其光影皆無有自體。全惟一水是其實體。故知光",
    "X15n0303_002:0376c18": "影雖曰皆虗。然以光較影。則影有生滅。光無去來。",
    "X15n0303_002:0376c19": "影各偏局。光通周徧。又光影雖皆即水。然取影。則",
    "X15n0303_002:0376c20": "有淪溺之危。識光。則有得水之益。且影自是外境",
    "X15n0303_002:0376c21": "所暎。而光實自體無餘。然則由斯喻而詳。彼見精",
    "X15n0303_002:0376c22": "之與萬法。雖同妄同真。而得失差別。仍判然矣。",
    "X15n0303_002:0376c23": "文殊。吾今問汝。如汝文殊。更有文殊是文殊者。為無",
    "X15n0303_002:0376c24": "文殊。如是世尊。我真文殊。無是文殊。何以故。若有是",
    "X15n0303_002:0377a01": "者。則二文殊。然我今日非無文殊。於中實無是非二",
    "X15n0303_002:0377a02": "相。佛言。此見妙明。與諸空塵。亦復如是。本是玅明無",
    "X15n0303_002:0377a03": "上菩提淨圓真心。妄為色空及與聞見。如第二月。誰",
    "X15n0303_002:0377a04": "為是月。又誰非月。文殊但一月真。中間自無是月非",
    "X15n0303_002:0377a05": "月。",
    "X15n0303_002:0377a06": "世尊既與發明。復恐不能信解。要令文殊。從旁添",
    "X15n0303_002:0377a07": "註。故問之曰。文殊。吾今問汝。即汝此身是箇真文",
    "X15n0303_002:0377a08": "殊。還許此文殊外。更添一箇文殊。喚作是文殊。得",
    "X15n0303_002:0377a09": "麼。還許此文殊內。減却一箇文殊。喚作無文殊。得",
    "X15n0303_002:0377a10": "麼。文殊是大智慧人。氣味相投。自然同聲相應。故",
    "X15n0303_002:0377a11": "曰。即我一箇是真文殊。此外不得。更添一箇是文",
    "X15n0303_002:0377a12": "殊。何以故。若更添一箇是文殊。則我便有兩箇文",
    "X15n0303_002:0377a13": "殊。然我有一箇真文殊在。又不得喚作無文殊。葢",
    "X15n0303_002:0377a14": "副本體而更有。方可說是。并本體而全無。方可說",
    "X15n0303_002:0377a15": "非。今不有不無。於中焉有是非二相。此喻正言除",
    "X15n0303_002:0377a16": "却一箇真體外。添一箇萬物是見不得。減一箇萬",
    "X15n0303_002:0377a17": "物非見亦不得。以真如體。不剩一法。不欠一法。圓",
    "X15n0303_002:0377a18": "同太虗。無欠無餘故也。佛言既知真文殊上。本無",
    "X15n0303_002:0377a19": "是非。則此玅明之見。與諸空塵之物。亦復如是。葢",
    "X15n0303_002:0377a20": "此見與物。本是玅明無上菩提淨圓真心。由最初",
    "X15n0303_002:0377a21": "不覺。而起一念。故迷為業識。轉為見相二分。相分",
    "X15n0303_002:0377a22": "所攝。則有色空。見分所攝。則有聞見。良以色空聞",
    "X15n0303_002:0377a23": "見。依真而起。如第二月。既如二月。則知本無。豈可",
    "X15n0303_002:0377a24": "在第二月上。妄生卜度。曰誰為是月。又誰非月。不",
    "X15n0303_002:0377b01": "知生是生非。皆是未見真月者也。文殊。若但見一",
    "X15n0303_002:0377b02": "月為真。則不妄立是非矣。○如第二月。與前不同。",
    "X15n0303_002:0377b03": "前單喻見。此則兼喻色空也。",
    "X15n0303_002:0377b04": "是以。汝今觀見與塵。種種發明。名為妄想。不能於中",
    "X15n0303_002:0377b05": "出是非是。由是真精玅覺明性。故能令汝出指非指。",
    "X15n0303_002:0377b06": "(此汝字指阿難)。",
    "X15n0303_002:0377b07": "此又以法合喻重與發明也。見。即見精。塵。則內而",
    "X15n0303_002:0377b08": "身心。外而萬物。咸皆該盡。心亦屬塵者。以其為塵",
    "X15n0303_002:0377b09": "影故也。由汝未曾住此首楞嚴定。智眼不明。於依",
    "X15n0303_002:0377b10": "他法上。生種種徧計。約身心而言見性在前。約萬",
    "X15n0303_002:0377b11": "物而言是見非見。俱是虗妄亂想。不得真實。故不",
    "X15n0303_002:0377b12": "能於中。出是出非。如觀第二月。而恣其卜度。終不",
    "X15n0303_002:0377b13": "出於是月非月之妄論也。若得玅發真三摩提。了",
    "X15n0303_002:0377b14": "知見精與身心萬物。元一真精玅覺明性。本惟一",
    "X15n0303_002:0377b15": "體。方得頓悟萬法悉無自他之別。肯復擬見性於",
    "X15n0303_002:0377b16": "身心之前。而言其可指。度見性於萬物之內。而言",
    "X15n0303_002:0377b17": "其不可指哉。如淨眼人。得見真月。決不指此月為",
    "X15n0303_002:0377b18": "是月非月也。葢初堅執在前。似妄謂可指。及對物",
    "X15n0303_002:0377b19": "詳辨。又似謂不可指。是皆妄想所惑。擬度紛然。今",
    "X15n0303_002:0377b20": "悟一真。斯疑頓絕。故曰出指非指。故知迷現量。則",
    "X15n0303_002:0377b21": "是非橫生。悟真性。則空明廓徹。如是而已。○第八",
    "X15n0303_002:0377b22": "番顯見不分竟。○出者。超也。指非指。應前既有方",
    "X15n0303_002:0377b23": "所。非無指示。",
    "X15n0303_002:0377b24": "阿難白佛言。世尊。誠如法王所說。覺緣徧十方界。湛",
    "X15n0303_002:0377c01": "然常住。性非生滅。與先梵志娑毗迦羅所談冥諦及",
    "X15n0303_002:0377c02": "投灰等諸外道種說有真我徧滿十方。有何差別。世",
    "X15n0303_002:0377c03": "尊亦曾於楞伽山。為大慧等。敷演斯義。彼外道等。常",
    "X15n0303_002:0377c04": "說自然。我說因緣。非彼境界。我今觀此覺性自然非",
    "X15n0303_002:0377c05": "生非滅遠離一切虗妄顛倒。似非因緣。與彼自然。云",
    "X15n0303_002:0377c06": "何開示。不入群邪。獲真實心玅覺明性(與字猶類字)。",
    "X15n0303_002:0377c07": "此第九番顯見超情也。自然。因緣。皆是妄情計執。",
    "X15n0303_002:0377c08": "今此見性。並不屬此。故曰超情也。覺緣。即見性也。",
    "X15n0303_002:0377c09": "以見性能見明見暗。見塞見通。徧緣一切。故目之",
    "X15n0303_002:0377c10": "為覺緣也。阿難見如來發明精見色空。元是菩提",
    "X15n0303_002:0377c11": "玅淨明體。方得領悟見性周徧之語。而復疑其濫",
    "X15n0303_002:0377c12": "於外教。違於自宗也。故白佛言。世尊。誠如法王所",
    "X15n0303_002:0377c13": "說覺緣。果然周徧。果然常住。果然不生滅者。則先",
    "X15n0303_002:0377c14": "梵志金頭外道。所立二十五諦中。第一冥諦。謬稱",
    "X15n0303_002:0377c15": "冥性常住。及投灰等諸苦行外道。計有神我。徧滿",
    "X15n0303_002:0377c16": "十方。而今所說覺緣徧十方界。與彼所計冥諦神",
    "X15n0303_002:0377c17": "我徧十方界者。有何差別乎。此與認魚目為明珠。",
    "X15n0303_002:0377c18": "認山雞為彩鳳者。無異矣。又昔世尊。亦曾於楞伽",
    "X15n0303_002:0377c19": "山。為大慧等。廣辨內教與外道所以不同之義。彼",
    "X15n0303_002:0377c20": "外道等。常說自然。謂內而心性。外而萬物。悉本無",
    "X15n0303_002:0377c21": "因。自然而然。如云誰開河海堆山岳。誰削荊棘畫",
    "X15n0303_002:0377c22": "禽獸。世無一切能生者。是故諸法常自然。斯則撥",
    "X15n0303_002:0377c23": "無因果。不立修證。故佛廣說因緣以破之以我所",
    "X15n0303_002:0377c24": "證境界。非彼所證境界故也。我今觀此覺緣見性。",
    "X15n0303_002:0378a01": "亦是自然。本有不遺。故非生。究竟不壞。故非滅。一",
    "X15n0303_002:0378a02": "真一體。故遠離虗妄。無自無他。故遠離顛倒。千差",
    "X15n0303_002:0378a03": "之內。處處現成。萬象之中。頭頭逈出。如是。不特與",
    "X15n0303_002:0378a04": "如來所說因緣相違。反與外道自然相合。違反自",
    "X15n0303_002:0378a05": "宗。濫及外教。一涉於邪。又成虗偽。復入昏冥。不知",
    "X15n0303_002:0378a06": "世尊。更有何等方便開示。如來所說。與彼外道所",
    "X15n0303_002:0378a07": "計。各有不同。我等始得不入羣邪。方得真實心。及",
    "X15n0303_002:0378a08": "玅覺明性也。○因。謂因生種子。緣。謂助發資緣。如",
    "X15n0303_002:0378a09": "百穀等物。須以根種為因。水土為緣。方能生出萌",
    "X15n0303_002:0378a10": "芽也。佛為權乘說法。皆談因緣。○鍾云。楞嚴圓教。",
    "X15n0303_002:0378a11": "全相是性。阿難分性相為二。故疑外道真我。與玅",
    "X15n0303_002:0378a12": "覺混。前文云。見必我真。我今身心。復是何物。謂身",
    "X15n0303_002:0378a13": "心之外。別有見性。即是疑根也。即此便成和合不",
    "X15n0303_002:0378a14": "和合二相。何以明之。謂有一真我在十方之中。便",
    "X15n0303_002:0378a15": "是和合。謂真我與十方體不相雜。便是不和合。世",
    "X15n0303_002:0378a16": "尊不與分疏。但舉五陰。六入。十二處。十八界。本如",
    "X15n0303_002:0378a17": "來藏玅真如性。及七大圓融周徧。乃是遠離和合",
    "X15n0303_002:0378a18": "與不和合。及因緣自然。諸計消亡。外道之真我。不",
    "X15n0303_002:0378a19": "辨而判然矣。○與彼自然。與字。猶類也。云何開示",
    "X15n0303_002:0378a20": "者。阿難實以為自然。而但求不同於外道。不知何",
    "X15n0303_002:0378a21": "但不同。且了無自然之義也。○道開曰。此方道教。",
    "X15n0303_002:0378a22": "謂天法道。道法自然。真計自然也。",
    "X15n0303_002:0378a23": "佛告阿難。我今如是開示方便。真實告汝。汝猶未悟。",
    "X15n0303_002:0378a24": "惑為自然。阿難。若必自然。自須甄明有自然體。汝且",
    "X15n0303_002:0378b01": "觀。此玅明見中。以何為自。此見為復以明為自。以暗",
    "X15n0303_002:0378b02": "為自。以空為自。以塞為自。阿難。若明為自。應不見暗。",
    "X15n0303_002:0378b03": "若復以空為自體者。應不見塞。如是乃至諸暗等相。",
    "X15n0303_002:0378b04": "以為自者。則於明時。見性斷滅。云何見明。",
    "X15n0303_002:0378b05": "此破自然也。佛告阿難。我今如是破妄心。顯見性。",
    "X15n0303_002:0378b06": "不知費多少曲折。開多少方便。真實為汝。汝猶不",
    "X15n0303_002:0378b07": "悟。乃復惑為自然耶。阿難。若汝必執見性為自然",
    "X15n0303_002:0378b08": "者。須當甄別明白。自己有箇實體。不遷不變方是",
    "X15n0303_002:0378b09": "自然。且汝觀此妙明見性。所見諸相。明暗空塞之",
    "X15n0303_002:0378b10": "中。定指何法為自然體。若以明為自然者。則此見",
    "X15n0303_002:0378b11": "性。只合見明。不合見暗。若復以空為自然者。只合",
    "X15n0303_002:0378b12": "見空。不應見塞。如是乃至諸暗等相。但以為自。即",
    "X15n0303_002:0378b13": "不復見明。以在此自然。即應在彼斷滅也。今既明",
    "X15n0303_002:0378b14": "來見明。暗來見暗。隨見隨變。則知覺性定非自然。",
    "X15n0303_002:0378b15": "云何執為自然耶。○鍾云。自然。謂自體本然也。自",
    "X15n0303_002:0378b16": "體本然。則不隨境變。今皆隨變。非自然矣。",
    "X15n0303_002:0378b17": "阿難言。必此玅見性非自然。我今發明。是因緣生。心",
    "X15n0303_002:0378b18": "猶未明。咨詢如來。是義云何合因緣性。佛言。汝言因",
    "X15n0303_002:0378b19": "緣。吾復問汝。汝今因見。見性現前。此見為復因明有",
    "X15n0303_002:0378b20": "見。因暗有見。因空有見。因塞有見。阿難。若因明有。應",
    "X15n0303_002:0378b21": "不見暗。如因暗有。應不見明。如是乃至。因空因塞。同",
    "X15n0303_002:0378b22": "於明暗。復次阿難。此見又復緣明有見。緣暗有見。緣",
    "X15n0303_002:0378b23": "空有見。緣塞有見。阿難。若緣空有。應不見塞。若緣塞",
    "X15n0303_002:0378b24": "有。應不見空。如是乃至。緣明緣暗。同於空塞。",
    "X15n0303_002:0378c01": "此破因緣也。阿難言。必此玅見。既非自然。定屬假",
    "X15n0303_002:0378c02": "借。如四緣生識之類。我今發明。是因緣生矣。然心",
    "X15n0303_002:0378c03": "猶未明。必當咨詢如來。此覺性本來徧常。性非生",
    "X15n0303_002:0378c04": "滅。云何方得契合因緣之旨。佛言。汝言因緣。吾復",
    "X15n0303_002:0378c05": "問汝。汝今因見明暗空塞。而後有見性現前者。則",
    "X15n0303_002:0378c06": "此見性。於明暗空塞中。因何而有。阿難。若以明為",
    "X15n0303_002:0378c07": "種子而得生者。及其以暗代明。即如以沙易穀。苗",
    "X15n0303_002:0378c08": "何以生。應不見暗。因暗亦然。乃至因空因塞。亦同",
    "X15n0303_002:0378c09": "明暗。復次阿難。汝此見性。於明暗空塞中。緣何而",
    "X15n0303_002:0378c10": "有。阿難。若以空為生見之助緣者。及其以塞代空。",
    "X15n0303_002:0378c11": "即如以火易水。芽何以發。應不見塞。緣塞亦然。乃",
    "X15n0303_002:0378c12": "至緣明緣暗。亦同空塞。今既見明。又能見暗。見空",
    "X15n0303_002:0378c13": "又能見塞。則知體性不變。不從因生。不隨緣生明",
    "X15n0303_002:0378c14": "矣。○鍾云。假物為因。循物為緣。既無定趣。非因緣",
    "X15n0303_002:0378c15": "矣。按見性是自體。明暗色空是他法。自體能隨他",
    "X15n0303_002:0378c16": "法。非自然也。他法不能變自體。非因緣也。",
    "X15n0303_002:0378c17": "當知如是精覺妙明。非因非緣。亦非自然。非不自然。",
    "X15n0303_002:0378c18": "無非不非。無是非是。離一切相。即一切法。汝今云何",
    "X15n0303_002:0378c19": "於中措心。以諸世間戲論名相。而得分別。如以手掌",
    "X15n0303_002:0378c20": "撮摩虗空。秪益自勞。虗空云何隨汝執捉。",
    "X15n0303_002:0378c21": "此下重重拂跡結顯覺性不變隨緣隨緣不變也。",
    "X15n0303_002:0378c22": "以執自然者。不解隨緣。執因緣者。不知不變。故有",
    "X15n0303_002:0378c23": "外道小乘之別。若夫不變隨緣。隨緣不變。是世尊",
    "X15n0303_002:0378c24": "說法之弘範。入理之深談。故結示云。當知如是精",
    "X15n0303_002:0379a01": "覺妙明。不屬因緣。不屬自然。非不自然。非不因緣。",
    "X15n0303_002:0379a02": "本無非與不非。亦無是與不是。以此精覺玅明元",
    "X15n0303_002:0379a03": "清淨體。離一切相。故非則皆非。即一切法。故是則",
    "X15n0303_002:0379a04": "皆是。擬心即差。動念即隔。云何汝等於玅覺中。指",
    "X15n0303_002:0379a05": "心作意。乃以世間戲論名相。所謂自然因緣者。測",
    "X15n0303_002:0379a06": "度如來妙覺明性。何異以手撮摩虗空。虗空云何",
    "X15n0303_002:0379a07": "隨汝執捉耶。○宗鏡云。因緣自然。皆是世間言論。",
    "X15n0303_002:0379a08": "有無真俗。悉是分別識心。若不直見其事。欲以意",
    "X15n0303_002:0379a09": "解情求。如將兔角弓。架龜毛箭。以無手人。擬射須",
    "X15n0303_002:0379a10": "彌山。徒役塵勞。終無是處。又先德云。非因緣。非自",
    "X15n0303_002:0379a11": "然。玅中之玅玄中玄。森羅萬象光中現。尋之不見",
    "X15n0303_002:0379a12": "有根源。與此互相開發也。○諸世間者。相宗中。有",
    "X15n0303_002:0379a13": "學者世間。非學者世間。自然者。外道所宗。即非學",
    "X15n0303_002:0379a14": "者世間戲論。因緣者。權乘所宗。即學者世間戲論",
    "X15n0303_002:0379a15": "也。○第九番顯見超情竟。○此非以精覺妙明。混",
    "X15n0303_002:0379a16": "為見性也。然隨緣不變。不變隨緣。亦從見性悟出。",
    "X15n0303_002:0379a17": "世尊語自分曉。",
    "X15n0303_002:0379a18": "阿難白佛言。世尊。必妙覺性。非因非緣。世尊云何常",
    "X15n0303_002:0379a19": "與比丘。宣說見性具四種緣。所謂因空因明因心因",
    "X15n0303_002:0379a20": "眼。是義云何。",
    "X15n0303_002:0379a21": "此第十番顯見離見也。夫見精既曰真妄和合。則",
    "X15n0303_002:0379a22": "可約義而分真妄二見。但約真見帶妄時。即名妄",
    "X15n0303_002:0379a23": "見。離妄時。即名真見。今言離見者。即真見離於自",
    "X15n0303_002:0379a24": "體中一分妄見而已。非謂離身邊等見也。阿難白",
    "X15n0303_002:0379b01": "佛言。自然之非。則吾既得聞命矣。世尊。若謂此妙",
    "X15n0303_002:0379b02": "覺見性。為非因緣者。世尊云何常與比丘宣說見",
    "X15n0303_002:0379b03": "性具四種緣。所謂因空因明。因心因眼。目前不空",
    "X15n0303_002:0379b04": "不明。何以有見。吾心無眼。何以能見。所以必墮因",
    "X15n0303_002:0379b05": "緣。今示見精全不託此。豈今是而昔非耶。抑今昔",
    "X15n0303_002:0379b06": "義同。而我未達耶。○阿難所引見性。葢是眼識。如",
    "X15n0303_002:0379b07": "來所示。乃是根中之性。大乘眼識九緣方生。小乘",
    "X15n0303_002:0379b08": "法中。粗具四終。缺一不可。然皆眼識得生之緣。心。",
    "X15n0303_002:0379b09": "指第六識。以小乘不達七八心法惟一也。儒云。心",
    "X15n0303_002:0379b10": "不在焉。視而不見。是也。規矩謂愚法聲聞不分根",
    "X15n0303_002:0379b11": "識。信乎。○鍾云。因緣自然。二皆被斥。而不問自然",
    "X15n0303_002:0379b12": "者。非自教也。因緣自教。故重起問。法相宗中。但說",
    "X15n0303_002:0379b13": "因緣生識。初未曾說四緣生妙覺性。以妙覺性非",
    "X15n0303_002:0379b14": "生因之所生故。阿難認妙覺性從因緣生。混誤甚",
    "X15n0303_002:0379b15": "矣。故下文先破見性不屬四緣。反顯妙覺性是見",
    "X15n0303_002:0379b16": "性所不及者。決不屬因緣也。",
    "X15n0303_002:0379b17": "佛言阿難。我說世間諸因緣相。非第一義。",
    "X15n0303_002:0379b18": "此明昔教與今教大不同也。佛言。阿難。我昔說因",
    "X15n0303_002:0379b19": "緣。但為對治自然。誘引小乘。一時權宜之說。非今",
    "X15n0303_002:0379b20": "所說第一修證了義之教也。何得取彼而難此乎。",
    "X15n0303_002:0379b21": "○昔日常談四緣生識者。正為外道妄執自然。故",
    "X15n0303_002:0379b22": "借因緣以破之。所謂以楔出楔。第二門頭事也。",
    "X15n0303_002:0379b23": "阿難。吾復問汝。諸世間人。說我能見。云何名見。云何",
    "X15n0303_002:0379b24": "不見。阿難言。世人因於日月燈光。見種種相。名之為",
    "X15n0303_002:0379c01": "見。若復無此三種光明。則不能見。阿難。若無明時。名",
    "X15n0303_002:0379c02": "不見者。應不見暗。若必見暗。此但無明。云何無見。阿",
    "X15n0303_002:0379c03": "難。若在暗時不見明故。名為不見。今在明時不見暗",
    "X15n0303_002:0379c04": "相。還名不見。如是二相。俱名不見。若復二相。自相陵",
    "X15n0303_002:0379c05": "奪。非汝見性於中暫無。如是則知二俱名見。云何不",
    "X15n0303_002:0379c06": "見。",
    "X15n0303_002:0379c07": "此探其所藉之緣而折之也。佛云。阿難。吾復問汝。",
    "X15n0303_002:0379c08": "即如世人各各自說我為能見。是因何物而成見。",
    "X15n0303_002:0379c09": "既已成見。復因何物而不見。阿難答言。世人因日",
    "X15n0303_002:0379c10": "月燈光。見種種相。故名為見。若無日月燈光。則不",
    "X15n0303_002:0379c11": "能見。此明見與不見。皆屬因緣。故知見性從因緣",
    "X15n0303_002:0379c12": "生矣。世尊借其語以破之曰。阿難。若此見性。無此",
    "X15n0303_002:0379c13": "三種光明。名不見者。應不見暗矣。若謂雖不見明。",
    "X15n0303_002:0379c14": "必能見暗者。斯則但是無明。云何稱為無見耶。阿",
    "X15n0303_002:0379c15": "難。若謂在黑暗中。不見光明。名不見者。則應在白",
    "X15n0303_002:0379c16": "畫時。不見黑暗。亦名不見。如是。則見暗見明。俱名",
    "X15n0303_002:0379c17": "不見。有是理乎。若謂明來暗謝。暗來明謝。自是明",
    "X15n0303_002:0379c18": "暗二相。自相傾奪。非關見性暫有暫無。如是。則知",
    "X15n0303_002:0379c19": "見暗見明。皆名為見。云何見暗之時。名為不見哉。",
    "X15n0303_002:0379c20": "○當知順世間法。惟許明見。不許暗見。須假多緣。",
    "X15n0303_002:0379c21": "今自指根以來。即取暗中有見。然則暗中之見。尚",
    "X15n0303_002:0379c22": "不用眼。何假空明。及分別心耶。是則顯一暗中之",
    "X15n0303_002:0379c23": "見。則四緣俱破矣。○阿難誤認妙覺性為因緣法。",
    "X15n0303_002:0379c24": "然且不獨妙覺性不屬因緣。即見性又何曾屬因",
    "X15n0303_002:0380a01": "緣哉。故此且借名見者以破之。",
    "X15n0303_002:0380a02": "是故阿難。汝今當知。是明之時見非是明。見暗之時",
    "X15n0303_002:0380a03": "見非是暗。見空之時見非是空。見塞之時見非是塞。",
    "X15n0303_002:0380a04": "四義成就。汝復應知。見見之時。見非是見。見猶離見。",
    "X15n0303_002:0380a05": "見不能及。云何復說因緣自然及和合相。",
    "X15n0303_002:0380a06": "此引自體離緣以例真見離見也。是故阿難。汝今",
    "X15n0303_002:0380a07": "當知。我從前所說。此見見明非明。見暗非暗。見空",
    "X15n0303_002:0380a08": "非空。見塞非塞。明乎能見之性。非即所見之境。皆",
    "X15n0303_002:0380a09": "是離緣第一義。已自超乎因緣宗矣。明暗空塞之",
    "X15n0303_002:0380a10": "四義。既成就能例之法如此。汝復應知。此見精中。",
    "X15n0303_002:0380a11": "真妄和合。有本體真見。即帶一分無明妄見。當真",
    "X15n0303_002:0380a12": "見忽爾現前。便能徹見妄體。然纔一見時。則斯真",
    "X15n0303_002:0380a13": "見之體。己即脫於妄見。不復墮於其中。故曰見見",
    "X15n0303_002:0380a14": "之時。見非是見。良以上之四義。皆以能見之性。見",
    "X15n0303_002:0380a15": "於所見之境。而性即非境。今亦例此以能見之真",
    "X15n0303_002:0380a16": "見。見於所見之妄見。而真見即非妄見也。夫此真",
    "X15n0303_002:0380a17": "見。尚猶離於雜妄之見精。而使見精不能及。則豈",
    "X15n0303_002:0380a18": "有並見亦離。而尚可謂其待於因。待於緣乎。云何",
    "X15n0303_002:0380a19": "復以世間戲論。妄為擬議。而說因說緣。與對因緣",
    "X15n0303_002:0380a20": "之自然及類因緣之和合相也。此是世尊引尊者",
    "X15n0303_002:0380a21": "向萬仞懸岩處。更與一推。要令撒手承當耳。○鍾",
    "X15n0303_002:0380a22": "云。將明暗色空推論。成就見性離此四塵之義。是",
    "X15n0303_002:0380a23": "則見性不屬緣生明矣。然見性雖不屬緣生。猶屬",
    "X15n0303_002:0380a24": "自己業識變現。與妙覺性。尚隔一層。故乘便破之",
    "X15n0303_002:0380b01": "曰。汝復應知(云云)。見見之時。見非是見。見猶離見",
    "X15n0303_002:0380b02": "三句。上三箇見字。指性體。下三箇見字。指見精。葢",
    "X15n0303_002:0380b03": "又以見精為妄。而性體為真矣。是則性在見中。名",
    "X15n0303_002:0380b04": "為見精。性離於見。名為見見。語意若謂見明見暗。",
    "X15n0303_002:0380b05": "見空見色。特見耳。妄見也。見此見者。方。稱真見真",
    "X15n0303_002:0380b06": "見已離見矣。非彼見所能及。況因緣自然和合等",
    "X15n0303_002:0380b07": "相。而能及之哉。○見精屬第八識。真中帶妄。故下",
    "X15n0303_002:0380b08": "文舉別業同分二種妄見。說明下三箇見字。所謂",
    "X15n0303_002:0380b09": "眚即見勞。影見俱眚等是也。妙覺性。屬第九識。純",
    "X15n0303_002:0380b10": "真無妄。故下文又以彼見真精性非眚者故不名",
    "X15n0303_002:0380b11": "見。說明上三箇見字。葢清淨實相。即真見也。即前",
    "X15n0303_002:0380b12": "之精覺玅明也。此正起信論中所謂從等入玅。用",
    "X15n0303_002:0380b13": "究竟覺。觀照生相無明。識陰已盡之時。乃入地菩",
    "X15n0303_002:0380b14": "薩隨分覺中所不能及。宜阿難之迷悶也。○又云。",
    "X15n0303_002:0380b15": "見見之時。見非是見。見猶離見。見不能及。葢直顯",
    "X15n0303_002:0380b16": "真性離却見精矣。近交光以為如來意重顯見。力",
    "X15n0303_002:0380b17": "闢破見之說。不知八還以前。可云顯見。如金在鑛。",
    "X15n0303_002:0380b18": "不能去鑛。至此。則真性獨存。而見精自然銷落。如",
    "X15n0303_002:0380b19": "一月是真。更無第二月矣。乃見自破。非人破見也。",
    "X15n0303_002:0380b20": "汝等聲聞。狹劣無識。不能通達清淨實相。吾今誨汝。",
    "X15n0303_002:0380b21": "當善思惟無得疲怠妙菩提路。",
    "X15n0303_002:0380b22": "此極口勉勵也。良由汝等聲聞。局溺舊聞。得少為",
    "X15n0303_002:0380b23": "足。既狹且劣。而無甄別之智。一向只在徧計依他",
    "X15n0303_002:0380b24": "上。尋覔生活。不能通達一切無染。諸相非相之實",
    "X15n0303_002:0380c01": "相。吾今既已誨汝。汝已得聞。當更深思細察。努力",
    "X15n0303_002:0380c02": "勤行。勿得悠悠忽忽。半途止息。自生疲怠。良以欲",
    "X15n0303_002:0380c03": "至菩提。唯此見精一路。為最玅也。○第十番顯見",
    "X15n0303_002:0380c04": "離見竟。○通上十科論之。初科。則顯其脫根脫塵。",
    "X15n0303_002:0380c05": "逈然而靈光獨耀。二科。則顯其離身離境。凝然而",
    "X15n0303_002:0380c06": "本不動搖。三科。則顯其盡未來際。究竟不滅。四科。",
    "X15n0303_002:0380c07": "則顯其從無始來。本有不遺。五科。則顯其無往無",
    "X15n0303_002:0380c08": "還。挺物表而常住。六科。則顯其不雜不亂。超象外",
    "X15n0303_002:0380c09": "以孤標。七科。則顯其性元自在。轉萬物而大小何",
    "X15n0303_002:0380c10": "拘。八科。則顯其體本混融。譬一月而是非莫辨。九",
    "X15n0303_002:0380c11": "科。則顯其諸情不墮。遠越乎外計權宗。十科。則顯",
    "X15n0303_002:0380c12": "其自相亦離。轉入於純真無妄。顯見至此。可謂顯",
    "X15n0303_002:0380c13": "之至矣。舊解總將如是顯意。而悉為破見。亦獨何",
    "X15n0303_002:0380c14": "歟。特就眾生迷位。尚有二種見妄未除。故曰帶妄",
    "X15n0303_002:0380c15": "顯真耳。○帶妄顯真已竟。",
    "X15n0303_002:0380c16": "○此下剖妄出真也。二種顛倒見妄。如璞蘊玉。而見",
    "X15n0303_002:0380c17": "之真精。如玉在璞。故帶妄示真。如指璞說玉。雖珍",
    "X15n0303_002:0380c18": "貴非虗。而粗石未剖。美玉未瑩。此科剖妄出真。如",
    "X15n0303_002:0380c19": "剖璞出玉。精瑩煥發矣。是以前之破識。破至無體。",
    "X15n0303_002:0380c20": "乃為真破。此之剖妄。實體反露。所謂不畢竟破。似",
    "X15n0303_002:0380c21": "破而實顯也。可槩以為破乎。",
    "X15n0303_002:0380c22": "阿難白佛言。世尊。如佛世尊。為我等輩。宣說因緣及",
    "X15n0303_002:0380c23": "與自緣諸和合相與不和合。心猶未開。而今更聞見",
    "X15n0303_002:0380c24": "見非見。重增迷悶。伏願弘慈。施大慧目。開示我等覺",
    "X15n0303_002:0381a01": "心明淨。作是語已。悲淚頂禮。承受聖旨。",
    "X15n0303_002:0381a02": "此因疑見見非見而重請發明也。阿難白佛言。世",
    "X15n0303_002:0381a03": "尊。如佛為我等宣說因緣自然。是我所已問者。並",
    "X15n0303_002:0381a04": "及諸和合相。與不和合。是我所未問者。此等四義。",
    "X15n0303_002:0381a05": "見性皆離。我心猶未開悟。已是迷悶。又聞見見非",
    "X15n0303_002:0381a06": "見之說。夫世尊既曰見性不動不滅。非舒非縮。乃",
    "X15n0303_002:0381a07": "至見與見緣。元是菩提妙淨明體。則此見精。即玅",
    "X15n0303_002:0381a08": "覺性明矣。而忽復云見見之時。見非是見。見性是",
    "X15n0303_002:0381a09": "一。何故說真說妄。時抑時揚。反覆無定。令我迷悶",
    "X15n0303_002:0381a10": "益增。尤不知其所以然。伏願弘慈。施大慧目。開示",
    "X15n0303_002:0381a11": "我等覺心明淨。良以纖疑在念。則覺不明淨。必須",
    "X15n0303_002:0381a12": "釋迷悶而開未開。然後覺心無不明淨矣。作是語",
    "X15n0303_002:0381a13": "已。悲淚頂禮。以承受聖旨焉。佛啟清淨實相。而阿",
    "X15n0303_002:0381a14": "難又乞慧目。則此下圓發空如來藏。無疑矣。○鍾",
    "X15n0303_002:0381a15": "云。破和合不和合在後。而此牒已聞。則後文應寘",
    "X15n0303_002:0381a16": "前破因緣之次。況因緣。自然。和合。皆是徧計。義類",
    "X15n0303_002:0381a17": "相從。合居一處破之。",
    "X15n0303_002:0381a18": "爾時世尊。憐愍阿難及諸大眾。將欲敷演大陀羅尼",
    "X15n0303_002:0381a19": "諸三摩提妙修行路。",
    "X15n0303_002:0381a20": "此經家敘佛意也。陀羅尼。此云總持。謂總一切法。",
    "X15n0303_002:0381a21": "持無量義也。諸三摩提。總目二十五圓通。妙修行",
    "X15n0303_002:0381a22": "路。密指耳門。以此二句。釋上陀羅尼。顯修門中耳",
    "X15n0303_002:0381a23": "根圓通。即大總持也。不依舊註平派定慧止觀等。",
    "X15n0303_002:0381a24": "葢凡欲事妙修。先求真智。廣開真智。皆所以為玅",
    "X15n0303_002:0381b01": "修之地。故佛方近談微密觀照。而經家先遙敘之。",
    "X15n0303_002:0381b02": "觀將欲二字。則其意甚遠。在五六卷中也。○爾時",
    "X15n0303_002:0381b03": "世尊。憐愍當機。及諸大眾。將欲敷衍大總持門。諸",
    "X15n0303_002:0381b04": "三昧中。最簡最要。妙修行路。",
    "X15n0303_002:0381b05": "告阿難言。汝雖強記。但益多聞。於奢摩他微密觀照。",
    "X15n0303_002:0381b06": "心猶未了。汝今諦聽。吾當為汝分別開示。亦令將來",
    "X15n0303_002:0381b07": "諸有漏者獲菩提果。",
    "X15n0303_002:0381b08": "佛意如此。乃告阿難言。汝雖強記。但恣口耳。未了",
    "X15n0303_002:0381b09": "實義。於奢摩他性具本定。微密觀照。本具照體。朗",
    "X15n0303_002:0381b10": "然現前者。心猶未了。汝今諦聽。吾當分別開示。亦",
    "X15n0303_002:0381b11": "令將來諸有漏者。盡獲菩提極果焉。有漏尚令成",
    "X15n0303_002:0381b12": "佛。無漏不待言矣。○起心對鏡。思惟粗觀。非微也。",
    "X15n0303_002:0381b13": "制身靜坐。出入定相。非密也。簡異於此。故曰微密。",
    "X15n0303_002:0381b14": "又離妄絕相曰微。即相無相曰密。今所說見見非",
    "X15n0303_002:0381b15": "見。乃至七大徧周。正離妄絕相。微觀照也。下文滿",
    "X15n0303_002:0381b16": "慈二答。正即相無相。密觀照也。此意照盡三如來",
    "X15n0303_002:0381b17": "藏。是謂真智。由此真智。方能造後妙修也。○鍾云。",
    "X15n0303_002:0381b18": "微密觀照者對粗疎言。故曰微密。以分別覺觀為",
    "X15n0303_002:0381b19": "粗疎。故以反觀之智為微密。以用此而見暗見明。",
    "X15n0303_002:0381b20": "謂之覺觀。用此而反觀自性。破除業識。直見覺性。",
    "X15n0303_002:0381b21": "即名微密觀照。非二物也。",
    "X15n0303_002:0381b22": "阿難。一切眾生。輪迴世間。由二顛倒分別見妄。當處",
    "X15n0303_002:0381b23": "發生。當業輪轉。云何二見。一者眾生別業妄見。二者",
    "X15n0303_002:0381b24": "眾生同分妄見。",
    "X15n0303_002:0381c01": "此將見性演為二種見妄也。阿難。我謂見見非見",
    "X15n0303_002:0381c02": "者。豈無故哉。良以真見中。元有二種妄見耳。彼一",
    "X15n0303_002:0381c03": "切眾生。自凡夫上至二乘。未免分段變易生死。而",
    "X15n0303_002:0381c04": "輪迴世間者。皆因最初一念不覺。無明妄動。轉此",
    "X15n0303_002:0381c05": "覺性。遂成見分。以有見分。遂有相分。而成二種顛",
    "X15n0303_002:0381c06": "倒分別見妄。以背覺性而合無明。故曰顛倒。以有",
    "X15n0303_002:0381c07": "微細流注。分別根身器界。故曰分別。是二見妄。背",
    "X15n0303_002:0381c08": "清淨覺。突然而起。但有惑現。未及業招。故曰當處",
    "X15n0303_002:0381c09": "發生。即於當處惑境之中。取著造業。隨業受報。次",
    "X15n0303_002:0381c10": "第遷流。故曰當業輪轉。是則見妄能招如是大患。",
    "X15n0303_002:0381c11": "故不可不了悟而遠離也。然所謂二見者。云何為",
    "X15n0303_002:0381c12": "二。一者。眾生別業妄見。約一人一識。所見根身器",
    "X15n0303_002:0381c13": "界而言也。二者。眾生同分妄見。約多人多識。所見",
    "X15n0303_002:0381c14": "根身器界而言也。要知見性是不龜手之藥。在人",
    "X15n0303_002:0381c15": "善用不善用耳。若果善用。則即妄是真。若不善用。",
    "X15n0303_002:0381c16": "則全真是妄。而又何疑於見見非見之旨哉。○問。",
    "X15n0303_002:0381c17": "阿難既疑見見非見。世尊不直答。而廣明二種見",
    "X15n0303_002:0381c18": "妄者何耶。答。若不廣示妄見有見。不能顯發真見",
    "X15n0303_002:0381c19": "無見。故下文廣約一人多人對辨。應知未離無明",
    "X15n0303_002:0381c20": "眚病者。無論凡小。即等覺菩薩。亦名見妄。唯佛一",
    "X15n0303_002:0381c21": "人。眚病盡除。方名真見耳。當處發生者。當處。顯不",
    "X15n0303_002:0381c22": "動意。如夢所見無量多境。無量奔馳。不離床枕。寸",
    "X15n0303_002:0381c23": "步無移。此即根本無名。三細識相。為二乘變易生",
    "X15n0303_002:0381c24": "死之因也。當業輪轉者。即發潤二種無明。六粗識",
    "X15n0303_002:0382a01": "相。為凡夫分段生死之因也。",
    "X15n0303_002:0382a02": "云何名為別業妄見。阿難。如世間人。目有赤眚。夜見",
    "X15n0303_002:0382a03": "燈光。別有圓影。五色重疊。於意云何。此夜燈明所現",
    "X15n0303_002:0382a04": "圓光。為是燈色。為當見色。阿難。此若燈色。則非眚人。",
    "X15n0303_002:0382a05": "何不同見。而此圓影。唯眚之觀。若是見色。見已成色。",
    "X15n0303_002:0382a06": "則彼眚人。見圓影者。名為何等。復次阿難。若此圓影。",
    "X15n0303_002:0382a07": "離燈別有。則合傍觀屏帳几筵有圓影出。離見別有。",
    "X15n0303_002:0382a08": "應非眼矚。云何眚人目見圓影。是故當知。色實在燈。",
    "X15n0303_002:0382a09": "見病為影。影見俱眚。見眚非病。終不應言是燈是見。",
    "X15n0303_002:0382a10": "於是中有非燈非見。如第二月非體非影。何以故。第",
    "X15n0303_002:0382a11": "二之觀。揑所成故。諸有智者。不應說言此揑根元是",
    "X15n0303_002:0382a12": "形非形離見非見。此亦如是。目眚所成。今欲名誰是",
    "X15n0303_002:0382a13": "燈是見。何況分別非燈非見。",
    "X15n0303_002:0382a14": "此設喻以明別業妄見也。云何名為別業妄見。阿",
    "X15n0303_002:0382a15": "難。如世間人。目有赤眚。則夜見燈光。別有圓影。而",
    "X15n0303_002:0382a16": "五色重疊焉。於意云何。此燈所現圓光。為是燈之",
    "X15n0303_002:0382a17": "色耶。為是見之色耶。阿難。若是燈色。則無眚人。應",
    "X15n0303_002:0382a18": "同見矣。何不同見。而唯有眚者見之。若是見色。見",
    "X15n0303_002:0382a19": "既成色矣。則彼眚人。又用何等見此圓影。是則圓",
    "X15n0303_002:0382a20": "影不即燈見而有矣。復次阿難。若此圓影。離燈別",
    "X15n0303_002:0382a21": "有者。則合傍觀屏帳几筵。皆有影出矣。而何獨燈",
    "X15n0303_002:0382a22": "有。若此圓影。離見別有者。則應不用眼矚矣。云何",
    "X15n0303_002:0382a23": "見圓影者。仍是眚目也。是則圓影亦不離燈見而",
    "X15n0303_002:0382a24": "有矣。既非即燈見而生。又非離燈見而有。然則從",
    "X15n0303_002:0382b01": "何處起。是故當知。燈上只有光明。眚病乃成圓影。",
    "X15n0303_002:0382b02": "不惟所見圓影。是赤眚生。即能見圓影者。亦是赤",
    "X15n0303_002:0382b03": "眚所成。故曰影見俱眚。然能見眚之見體。實未嘗",
    "X15n0303_002:0382b04": "墮眚病中也。故曰見眚非病。是則圓影從赤眚生。",
    "X15n0303_002:0382b05": "無關燈見。不應執此即燈見生。而曰是燈是見。離",
    "X15n0303_002:0382b06": "燈見有。而曰非燈非見也。正如第二月。非真月體。",
    "X15n0303_002:0382b07": "亦非月影。何以故。以此第二之觀。揑目所成故。既",
    "X15n0303_002:0382b08": "從揑出。豈應執此是月之形。非月之形。離我見生。",
    "X15n0303_002:0382b09": "非離我見生。此亦如是。眚即揑也。圓影。即第二月",
    "X15n0303_002:0382b10": "也。既惟目眚所成。燈見總無干涉。更欲名誰是燈",
    "X15n0303_002:0382b11": "是見。何況分別非燈非見耶。所謂別業妄見如此。",
    "X15n0303_002:0382b12": "當知目喻自覺聖智也。燈喻本覺真理也。赤眚喻",
    "X15n0303_002:0382b13": "無明業識也。圓影喻根身器界也。以如如智。契如",
    "X15n0303_002:0382b14": "如理。理智一如。本無能所。無明一動。能所遂分。故",
    "X15n0303_002:0382b15": "有根身器界發見耳。經云。凡所有相。皆是虗妄。旨",
    "X15n0303_002:0382b16": "哉。○此章只表喻。未表法。以法在進退合明下也。",
    "X15n0303_002:0382b17": "諸講法喻混攙。遂增葛藤。且難為下文矣。○鐘云。",
    "X15n0303_002:0382b18": "別業同分。正阿賴耶中。業識所變。相見二分。然觀",
    "X15n0303_002:0382b19": "燈中圓影。既非是燈。又非離燈。既非是見。又非離",
    "X15n0303_002:0382b20": "見。可見妄元無因。見圓影者。更無他故。只是目眚。",
    "X15n0303_002:0382b21": "怪頭走者。更無他故。只是心狂。眚除。即是清淨眼。",
    "X15n0303_002:0382b22": "狂歇。即是玅明心。一部楞嚴。只明非惟真心非因",
    "X15n0303_002:0382b23": "緣非自然。即妄心亦非因緣非自然。所謂識迷無",
    "X15n0303_002:0382b24": "因。妄無所依。尚無有生。欲何為滅。言不出此。",
    "X15n0303_002:0382c01": "云何名為同分妄見。阿難。此閻浮提。除大海水。中間",
    "X15n0303_002:0382c02": "平陸。有三千洲。正中大洲。東西括量。大國凡有二千",
    "X15n0303_002:0382c03": "三百。其餘小洲。在諸海中。其中或有三兩百國。或一",
    "X15n0303_002:0382c04": "或二。至於三十四十五十。阿難。若復此中有一小洲。",
    "X15n0303_002:0382c05": "祗有兩國。唯一國人。同感惡緣。則彼小洲當土眾生。",
    "X15n0303_002:0382c06": "覩諸一切不祥境界。或見二日。或見兩月。其中乃至",
    "X15n0303_002:0382c07": "暈適珮玦彗孛飛流負珥虹蜺種種惡相。但此國見。",
    "X15n0303_002:0382c08": "彼國眾生。本所不見。亦復不聞。",
    "X15n0303_002:0382c09": "此明同分妄見也。云何名為同分妄見。阿難。此須",
    "X15n0303_002:0382c10": "彌山南。閻浮提洲。除却大海水。中間平陸。共有三",
    "X15n0303_002:0382c11": "千洲。正中大洲。東西括量。大國凡有二千三百。其",
    "X15n0303_002:0382c12": "餘二千九百九十九洲。在諸海中。所有國土。或三",
    "X15n0303_002:0382c13": "百兩百。最小者。或一國二國。以至於三四五十。俱",
    "X15n0303_002:0382c14": "皆無論。阿難。若復其中最小一洲。洲中止有兩國。",
    "X15n0303_002:0382c15": "其一國中。共感惡緣。當土眾生。覩諸不祥。或見二",
    "X15n0303_002:0382c16": "日兩月。乃至惡氣還匝之暈。薄蝕之適。妖氣近日",
    "X15n0303_002:0382c17": "而如珮玦。星芒徧指之彗。芒氣四出之孛。橫去之",
    "X15n0303_002:0382c18": "飛。下注之流。氣夾日而如耳之負耳。氣映日而成",
    "X15n0303_002:0382c19": "形之虹蜺。如是種種惡象。但此一國人見。彼國眾",
    "X15n0303_002:0382c20": "生。不惟不見。亦復不聞。見者。共業所感也。不見者。",
    "X15n0303_002:0382c21": "以無同業也。所謂同分妄見如此。○此比別業中。",
    "X15n0303_002:0382c22": "既略即離二義。復缺妄因。略者。意欲準上也。缺者。",
    "X15n0303_002:0382c23": "留待下進退文中例出也。",
    "X15n0303_002:0382c24": "阿難。吾今為汝。以此二事。進退合明。",
    "X15n0303_002:0383a01": "二事者。同別二喻。同別二法也。進退者。先進別業",
    "X15n0303_002:0383a02": "之喻。合明別業之法。次退別業之法。復進別業之",
    "X15n0303_002:0383a03": "喻。以例同分之法。次復退一人別業之喻。進一國",
    "X15n0303_002:0383a04": "同分之法。例大千之同分也。合明者。謂以法喻同",
    "X15n0303_002:0383a05": "別。比例發明也。",
    "X15n0303_002:0383a06": "阿誰。如彼眾生別業妄見。矚燈光中所現圓影。雖現",
    "X15n0303_002:0383a07": "似境。終彼見者目眚所成。眚即見勞。非色所造。然見",
    "X15n0303_002:0383a08": "眚者終無見咎。例如今日以目觀見山河國土及諸",
    "X15n0303_002:0383a09": "眾生。皆是無始見病所成。見與見緣。似現前境。元我",
    "X15n0303_002:0383a10": "覺明。見所緣眚。覺見即眚。本覺明心覺緣非眚。覺所",
    "X15n0303_002:0383a11": "覺眚。覺非眚中。此實見見。云何復名覺聞知見。是故。",
    "X15n0303_002:0383a12": "汝今見我及汝并諸世間十類眾生。皆即見眚。非見",
    "X15n0303_002:0383a13": "眚者。彼見真精。性非眚者。故不名見。",
    "X15n0303_002:0383a14": "此進別業之喻合明別業之法也。阿難。如彼眾生",
    "X15n0303_002:0383a15": "別業妄見。矚燈光中。所現圓影。此影雖有相現。非",
    "X15n0303_002:0383a16": "是實有。名為似境。終彼見者目眚所成。眚即見病",
    "X15n0303_002:0383a17": "妄發勞相。實非燈色所造。然見此赤眚者。終非有",
    "X15n0303_002:0383a18": "眚病之咎。良以眚不見眚。而見眚者。乃見之真體。",
    "X15n0303_002:0383a19": "彼固無恙耳。吾今以喻合法。例汝今日。以目觀見",
    "X15n0303_002:0383a20": "山河國土之器界。及諸眾生之根身。皆是無始見",
    "X15n0303_002:0383a21": "病所成。目觀是見分。國土眾生是相分。無始見病。",
    "X15n0303_002:0383a22": "即無明業識。由彼無明。初成業識轉生見相二分。",
    "X15n0303_002:0383a23": "則見如眚翳。相如燈輪。從此浩劫。莫復清淨。故曰",
    "X15n0303_002:0383a24": "見病所成。正合終彼見者目眚所成也。夫見與見",
    "X15n0303_002:0383b01": "緣二分。俱依自證而起。由依他起。不是實有。故亦",
    "X15n0303_002:0383b02": "曰似。正合雖現似境也。然此見相二分。元是我本",
    "X15n0303_002:0383b03": "覺玅明心體。忽起一念。而成眚妄。遂有能見。及所",
    "X15n0303_002:0383b04": "緣耳。此合眚即見勞。非色所造也。若以本覺明心。",
    "X15n0303_002:0383b05": "覺此見精從赤眚生。則此本覺明心。雖在日用徧",
    "X15n0303_002:0383b06": "覺諸緣。實非有眚之妄見可並。此合然見眚者。終",
    "X15n0303_002:0383b07": "無見咎也。夫既覺緣非眚矣。則知覺本是真。眚本",
    "X15n0303_002:0383b08": "是妄。未覺眚時。覺常墮於眚中。纔覺是眚。覺早出",
    "X15n0303_002:0383b09": "於眚外。此即向前所說見見之時。見非是見之義",
    "X15n0303_002:0383b10": "也。葢覺眚即脫於眚。便是見見即脫於見。云何將",
    "X15n0303_002:0383b11": "此離見之見。而與覺聞知見。齊稱並列。何異將荊",
    "X15n0303_002:0383b12": "山之璧。與碔砆共價。不亦悞哉。是故當知。汝今見",
    "X15n0303_002:0383b13": "我及汝。並見十二類生。此見有能有所。皆是目中",
    "X15n0303_002:0383b14": "帶眚之見。非是照見眚病之見。似彼照見眚病之",
    "X15n0303_002:0383b15": "見。真而不雜於妄。精而不雜於眚。若摩尼之映色。",
    "X15n0303_002:0383b16": "似明鏡之現形。終日見而不見有世間相。故不可",
    "X15n0303_002:0383b17": "以帶眚之見目之。故曰見猶離見。見不能及也。汝",
    "X15n0303_002:0383b18": "何迷悶於此哉。○言見復兼覺聞知者。一體同具",
    "X15n0303_002:0383b19": "也。眼所現見名見。從他傳聞名聞。自運己心之所",
    "X15n0303_002:0383b20": "思搆名覺。自內所受。及自所證名知。黃檗云。學道",
    "X15n0303_002:0383b21": "人。莫認見聞覺知。但於見聞覺知處認本心。以本",
    "X15n0303_002:0383b22": "心不屬見聞覺知。亦不離見聞覺知故也。仁王經",
    "X15n0303_002:0383b23": "云。金剛定前。所有知見。皆不明見。唯佛頓解其一",
    "X15n0303_002:0383b24": "切智。所有知見。而得名見。故曰妄知有知。有所不",
    "X15n0303_002:0383c01": "知。真知無知。無所不知。妄見有見。有所不見。真見",
    "X15n0303_002:0383c02": "無見。無所不見。是故眾生知見盡。而後佛知見現",
    "X15n0303_002:0383c03": "也。",
    "X15n0303_002:0383c04": "阿難。如彼眾生同分妄見。例彼妄見別業一人。一病",
    "X15n0303_002:0383c05": "目人。同彼一國。彼見圓影。眚妄所生。此眾同分所見",
    "X15n0303_002:0383c06": "不祥。同見業中瘴惡所起。俱是無始見妄所生。",
    "X15n0303_002:0383c07": "此退別業之法復進別業之喻合明同分之法也。",
    "X15n0303_002:0383c08": "以別業妄見。虗而易明。同分妄見。實而難信。意欲",
    "X15n0303_002:0383c09": "將實者皆同於虗也。阿難。如彼眾生同分妄見。退",
    "X15n0303_002:0383c10": "而就彼別業妄見之例。以一病目人。同彼一國人。",
    "X15n0303_002:0383c11": "彼病目人所見圓影。屬眚妄生。例此一國之人所",
    "X15n0303_002:0383c12": "見不祥。從共業中惡緣所起。雖虗實有異。所見不",
    "X15n0303_002:0383c13": "同。然俱屬無始見妄所生。進燈輪以合明災象。則",
    "X15n0303_002:0383c14": "災象固一國之眚翳也。退災象以合明燈輪。則燈",
    "X15n0303_002:0383c15": "輪亦一人之瘴惡也。",
    "X15n0303_002:0383c16": "例閻浮提三千洲中。兼四大海。娑婆世界。并洎十方",
    "X15n0303_002:0383c17": "諸有漏國。及諸眾生。同是覺明無漏玅心。見聞覺知",
    "X15n0303_002:0383c18": "虗妄病緣。和合妄生。和合妄死。",
    "X15n0303_002:0383c19": "此退別業之喻進同分之法以例大千也。既一國",
    "X15n0303_002:0383c20": "所見不祥。從瘴惡起。則南閻浮提三千洲中諸國",
    "X15n0303_002:0383c21": "皆然。南洲諸國既爾。其餘三洲諸國皆然。一日月",
    "X15n0303_002:0383c22": "所統世界既爾。則釋迦所統百億日月大千世界",
    "X15n0303_002:0383c23": "亦然。大千世界既爾。則釋迦十方分身諸佛所統",
    "X15n0303_002:0383c24": "世界。諸有漏國亦然。良以此等眾生。同是覺明無",
    "X15n0303_002:0384a01": "漏玅心。最初一念妄動。轉為見聞覺知。由此四種",
    "X15n0303_002:0384a02": "根中。積生無始虗習。乃至分劑頭數。和合一處。為",
    "X15n0303_002:0384a03": "虗妄病緣。俱時而生。俱時而死。生死根本。實基於",
    "X15n0303_002:0384a04": "此。故起信云。生滅與不生滅和合。非一非異。名阿",
    "X15n0303_002:0384a05": "黎耶識。為流轉生死因也。○問。別業之喻。何以不",
    "X15n0303_002:0384a06": "例大千。答。以大千與一國。同在同分妄見中收。但",
    "X15n0303_002:0384a07": "恐一時不能領會。故以喻合明一國之同分。即以",
    "X15n0303_002:0384a08": "一國之同分。例大千之同分也。進退合明竟。",
    "X15n0303_002:0384a09": "若能遠離諸和合緣及不和合。則復滅除諸生死因。",
    "X15n0303_002:0384a10": "圓滿菩提不生滅性。清淨本心。本覺常住。",
    "X15n0303_002:0384a11": "此發明轉二種見妄為涅槃菩提元清淨體也。諸",
    "X15n0303_002:0384a12": "和合緣者。即發潤二種無明。以與境界為緣。和合",
    "X15n0303_002:0384a13": "而起。即六粗識相。為分段生死因。前文所云當業",
    "X15n0303_002:0384a14": "輪轉者是也。不和合緣者。即根本無明。背清淨覺。",
    "X15n0303_002:0384a15": "突然而起。即三細識相。為變易生死因。前文所云",
    "X15n0303_002:0384a16": "當處發生者是也。若將此微密觀照。照破二種無",
    "X15n0303_002:0384a17": "明。則二死之因永離。二死之果永絕矣。至此。可稱",
    "X15n0303_002:0384a18": "圓滿菩提。可稱不生滅性。可稱清淨本心。可稱本",
    "X15n0303_002:0384a19": "覺常住。今汝二種見妄未除。二死未出。業識茫茫。",
    "X15n0303_002:0384a20": "無本可據。便欲將此生死根本當妙覺性。不亦太",
    "X15n0303_002:0384a21": "早計乎。若善思惟。能以微密觀照。照見生死根本。",
    "X15n0303_002:0384a22": "從命根下。猛力一刀。一斬齊斷。方與清淨玅覺名",
    "X15n0303_002:0384a23": "目相應矣。○密嚴偈云。如來清淨藏。世間阿賴耶。",
    "X15n0303_002:0384a24": "如金與指鐶。展轉無差別。以諸佛了之。成清淨藏。",
    "X15n0303_002:0384b01": "眾生執之。為阿賴耶。如真金隨爐火之緣。標指環",
    "X15n0303_002:0384b02": "之異名。真心隨染淨之緣。成聖凡之異號。認假名",
    "X15n0303_002:0384b03": "而二見俄興。悟真體而一心圓證也。○賀云。此正",
    "X15n0303_002:0384b04": "所謂離見也。和合緣。即下文分為六和合也。不和",
    "X15n0303_002:0384b05": "合。即下文湛入合湛歸識邊際也。二種俱屬見精。",
    "X15n0303_002:0384b06": "但和合是行陰。不和合是識陰。與首卷二種根本",
    "X15n0303_002:0384b07": "相應。前以攀緣心為生死根本。以識精元明為菩",
    "X15n0303_002:0384b08": "提涅槃元清淨體。此又以識精中。一分妄見。為生",
    "X15n0303_002:0384b09": "死根本。須離此妄見。然後滅除生死根本。純是菩",
    "X15n0303_002:0384b10": "提涅槃元清淨體。故曰見猶離見。見不能及。正應",
    "X15n0303_002:0384b11": "此段遠離諸和合緣離字。○按二種見妄。雖曰顛",
    "X15n0303_002:0384b12": "倒分別。然此分別。乃任運歷然不昧而已。所謂微",
    "X15n0303_002:0384b13": "細流注分別。非作意計度粗分別也。總謂之見妄",
    "X15n0303_002:0384b14": "者。體即陀那細識。見分中。和合一分深惑。下文諸",
    "X15n0303_002:0384b15": "佛所稱俱生無明。生死結根是也。○十番所顯。即",
    "X15n0303_002:0384b16": "其本具之真。何干於妄。二見所破。即其本具之妄。",
    "X15n0303_002:0384b17": "何礙於真。向後四科七大所顯如來藏性。非別有",
    "X15n0303_002:0384b18": "體。即此見性。轉名藏性耳。○破二種見妄竟。",
    "X15n0303_002:0384b19": "阿難。汝雖先悟本覺妙明性非因緣非自然性。而猶",
    "X15n0303_002:0384b20": "未明如是覺元非和合生及不和合。",
    "X15n0303_002:0384b21": "見見已明。迷悶已解。但阿難原問因緣自然。諸和",
    "X15n0303_002:0384b22": "合相。與不和合。心猶未開。而前超情科中。已明因",
    "X15n0303_002:0384b23": "緣自然二義。獨和合與非和合。未與發明。故稱呼",
    "X15n0303_002:0384b24": "而告之云。阿難。此覺玅明。非因非緣。亦非自然。乃",
    "X15n0303_002:0384c01": "我所已說。汝所先悟者。無煩再贅矣。若乃如是覺",
    "X15n0303_002:0384c02": "緣。非和合生。及不和合。汝實未悟。我亦未說。今豈",
    "X15n0303_002:0384c03": "吝為汝開示哉。",
    "X15n0303_002:0384c04": "阿難。吾今復以前塵問汝。汝今猶以一切世間妄想",
    "X15n0303_002:0384c05": "和合諸因緣性。而自疑惑證菩提心和合起者。則汝",
    "X15n0303_002:0384c06": "今者玅淨見精。為與明和。為與暗和。為與通和。為與",
    "X15n0303_002:0384c07": "塞和。若明和者。且汝觀明。當明現前。何處雜見。見相",
    "X15n0303_002:0384c08": "可辯。雜何形像。若非見者。云何見明。若即見者。云何",
    "X15n0303_002:0384c09": "見見。必見圓滿。何處和明。若明圓滿。不合見和。見必",
    "X15n0303_002:0384c10": "異明。雜則失彼性明名字。雜失明性。和明非義。彼暗",
    "X15n0303_002:0384c11": "與通。及諸群塞。亦復如是。復次阿難。又汝今者玅淨",
    "X15n0303_002:0384c12": "見精。為與明合。為與暗合。為與通合。為與塞合。若明",
    "X15n0303_002:0384c13": "合者。至於暗時。明相已滅。此見即不與諸暗合。云何",
    "X15n0303_002:0384c14": "見暗。若見暗時。不與暗合。與明合者。應非見明。既不",
    "X15n0303_002:0384c15": "見明。云何明合。了明非暗。彼暗與通。及諸群塞。亦復",
    "X15n0303_002:0384c16": "如是。",
    "X15n0303_002:0384c17": "此破和合也。和合者。混萬物而為一也。若果和合。",
    "X15n0303_002:0384c18": "應無菩提。故破之云。阿難。吾今復以所見前塵問",
    "X15n0303_002:0384c19": "汝。汝今猶以世間妄想諸因緣性而自疑惑。執此",
    "X15n0303_002:0384c20": "清淨覺心。亦是和合而起者。則汝玅淨見精。在明",
    "X15n0303_002:0384c21": "暗通塞之內。與誰和耶。且所謂和者。如水和土。混",
    "X15n0303_002:0384c22": "而不分之謂也。若謂見精與明和者。且汝舉眼見",
    "X15n0303_002:0384c23": "明。適當明相現前之時。從何處所。雜此見精。而與",
    "X15n0303_002:0384c24": "之和耶。且明之與見。兩不相雜。故歷歷可辨。若兩",
    "X15n0303_002:0385a01": "相雜。則明失其明。見失其見。復何形像。而知見與",
    "X15n0303_002:0385a02": "明和耶。且凡物之雜和者。必先相離。而後相即。若",
    "X15n0303_002:0385a03": "謂明相現前。而非是見。則相在相處。見在見處。各",
    "X15n0303_002:0385a04": "不相知。不應有見。云何見明。若謂明相現前。即是",
    "X15n0303_002:0385a05": "見者。則見不自見。今乃云何見見。是則雜即雙絕。",
    "X15n0303_002:0385a06": "又何由而成和乎。必曰見性圓滿。則無空處。可與",
    "X15n0303_002:0385a07": "明和。若曰明相圓滿。又無隙處。可容見性。若謂見",
    "X15n0303_002:0385a08": "必是見。明必是明。各各相異。今若雜和。則見失其",
    "X15n0303_002:0385a09": "名。明失其字。豈不失彼本明名字。不惟失其名字。",
    "X15n0303_002:0385a10": "又雜則並失見與明之本性。名性俱失。而曰見與",
    "X15n0303_002:0385a11": "明和。决無是義。是則和明之義不成矣。彼暗與通。",
    "X15n0303_002:0385a12": "及諸群塞。亦復如是。可例而知其非和也。復次阿",
    "X15n0303_002:0385a13": "難。汝此見精。在明暗通塞之內。與誰合耶。所謂合",
    "X15n0303_002:0385a14": "者。如葢合函。附而不離之謂也。若此見精。既與明",
    "X15n0303_002:0385a15": "合。至於暗時。明相已滅。此見亦隨明滅。决不復與",
    "X15n0303_002:0385a16": "暗合。云何暗來又能見暗。若謂雖則見暗。而實不",
    "X15n0303_002:0385a17": "與暗合者。既見時不合。則必合時不見。前言與明",
    "X15n0303_002:0385a18": "合者。應非見明。既不見明。云何明合時。了然知其",
    "X15n0303_002:0385a19": "是明而不是暗。今既能見明。復能見暗。决知此見",
    "X15n0303_002:0385a20": "不與明合。是則合明之義不成矣。彼暗與通。及諸",
    "X15n0303_002:0385a21": "群塞。亦復如是。可例而知其非合也。",
    "X15n0303_002:0385a22": "阿難白佛言。世尊。如我思惟。此妙覺元。與諸緣塵。及",
    "X15n0303_002:0385a23": "心念慮。非和合耶。",
    "X15n0303_002:0385a24": "玅覺元。根中之性也。諸緣塵。塵也。心念慮。識也。正",
    "X15n0303_002:0385b01": "辨根性連帶塵識。非則俱非也。阿難白佛言。世尊。",
    "X15n0303_002:0385b02": "和合不成。即非和合。如我思惟。此玅覺元。與諸緣",
    "X15n0303_002:0385b03": "塵。及心念慮。果非和合耶。纔離於是。又墮於非矣。",
    "X15n0303_002:0385b04": "○鍾云。妄計分別。不出自他共無因四性。自然即",
    "X15n0303_002:0385b05": "無因。因緣即共。阿難所執空明心眼。空明即他。心",
    "X15n0303_002:0385b06": "眼即自。又佛說同別二種見境。見亦自。境亦他。既",
    "X15n0303_002:0385b07": "有自他。必含共性。由共性難破。更作和合而說。然",
    "X15n0303_002:0385b08": "則非和合義。亦從自他開出。為防惡習。委曲搜揚",
    "X15n0303_002:0385b09": "耳。",
    "X15n0303_002:0385b10": "佛言。汝今又言覺非和合。吾復問汝。此玅見精。非和",
    "X15n0303_002:0385b11": "合者。為非明和。為非暗和。為非通和。為非塞和。若非",
    "X15n0303_002:0385b12": "明和。則見與明。必有邊畔。汝且諦觀。何處是明。何處",
    "X15n0303_002:0385b13": "是見。在見在明。自何為畔。阿難。若明際中。必無見者。",
    "X15n0303_002:0385b14": "則不相及。自不知其明相所在。畔云何成。彼暗與通。",
    "X15n0303_002:0385b15": "及諸群塞。亦復如是。又玅見精非和合者。為非明合。",
    "X15n0303_002:0385b16": "為非暗合。為非通合。為非塞合。若非明合。則見與明。",
    "X15n0303_002:0385b17": "性相乖角。如耳與明了不相觸。見且不知明相所在。",
    "X15n0303_002:0385b18": "云何甄明合非合理。彼暗與通。及諸群塞。亦復如是。",
    "X15n0303_002:0385b19": "此破不和合也。不和合者。不與萬法為侶也。若果",
    "X15n0303_002:0385b20": "不和合。應無生死。故又破之云。汝今又言此覺性",
    "X15n0303_002:0385b21": "非和合者。吾復問汝。此玅見精。在明暗通塞之內。",
    "X15n0303_002:0385b22": "與誰非和耶。且體相雜入。既謂之和。則體不相入。",
    "X15n0303_002:0385b23": "方為非和。如磚石並砌二體各不相入。而中間必",
    "X15n0303_002:0385b24": "有邊畔。乃調之非和也。若此見精。不與明和。則見",
    "X15n0303_002:0385c01": "與明。各有界限。汝且諦觀二種界限。何處屬明。何",
    "X15n0303_002:0385c02": "處屬見。在見在明。以何為畔。阿難。若謂明邊際中。",
    "X15n0303_002:0385c03": "必無見者。則彼與此。各有疆界。各不相及。已不知",
    "X15n0303_002:0385c04": "明在何處。齊何處而分。畔云何成。不成畔義。則自",
    "X15n0303_002:0385c05": "不成非和義矣。彼暗與過。及諸群塞。亦復如是。可",
    "X15n0303_002:0385c06": "例而知其非不和也。又玅見精。非和合者。在明暗",
    "X15n0303_002:0385c07": "通塞之中。與誰非合耶。且非合即離。故逈不相遇。",
    "X15n0303_002:0385c08": "方為非合。若謂見性不與明合。則見與明。正如牛",
    "X15n0303_002:0385c09": "之兩角。兩相乖戾。又如以耳聽明。了無關涉。既不",
    "X15n0303_002:0385c10": "相觸。則此見精。且不知其明相所在。云何甄別合",
    "X15n0303_002:0385c11": "與不合耶。不能甄別。則自不成非合義矣。彼暗與",
    "X15n0303_002:0385c12": "通。及謂群塞。亦復如是。可例而知其非不合也。○",
    "X15n0303_002:0385c13": "此後無結尾者。以本屬前超情科中餘意。故不另",
    "X15n0303_002:0385c14": "結。必欲結之。可准前文云。當知如是精覺玅明。非",
    "X15n0303_002:0385c15": "和非合。非不和合。乃至隨汝執捉。自此顯見已極。",
    "X15n0303_002:0385c16": "而奢摩他從根指心方便亦盡。向後轉名如來藏",
    "X15n0303_002:0385c17": "性。不復呼為見性之徧名矣。○剋就根性真指真",
    "X15n0303_002:0385c18": "心已竟。○舊說以上正當法界觀中會色歸空觀。",
    "X15n0303_002:0385c19": "○此下會通四科。即性常住也。前科言寂常玅明之",
    "X15n0303_002:0385c20": "心。最親切處。現具根中。故剋就根性。直指真心。然",
    "X15n0303_002:0385c21": "雖近具根中。而實量周法界。遍為萬法實體。今於",
    "X15n0303_002:0385c22": "萬相中。一一剖相出性。是以不復稱其見性之別",
    "X15n0303_002:0385c23": "名。乃舉其總名曰。如來藏心。玅真如性。雖總別異",
    "X15n0303_002:0385c24": "稱。體惟一而已矣。",
    "X15n0303_002:0386a01": "阿難。汝猶未明一切浮塵諸幻化相。當處出生。隨處",
    "X15n0303_002:0386a02": "滅盡。幻妄稱相。其性真為玅覺明體。如是乃至五陰",
    "X15n0303_002:0386a03": "六入。從十二處至十八界。因緣和合。虗妄有生。因緣",
    "X15n0303_002:0386a04": "別離。虗妄名滅。殊不能知生滅去來本如來藏常住",
    "X15n0303_002:0386a05": "玅明不動周圓玅真如性。性真常中。求於去來迷悟",
    "X15n0303_002:0386a06": "生死。了無所得。",
    "X15n0303_002:0386a07": "上云見妄。即見之相妄也。見精。即見之性真也。此",
    "X15n0303_002:0386a08": "承上而言。阿難。不但見精相妄而性真也。汝猶未",
    "X15n0303_002:0386a09": "明世間一切浮塵諸幻化相。如陽燄。空華。乾城。夢",
    "X15n0303_002:0386a10": "境。塵埃。野馬無根之物。當處出生。來無所從。隨處",
    "X15n0303_002:0386a11": "滅盡。去無所止。此等浮塵。徒有虗偽名相。實無自",
    "X15n0303_002:0386a12": "性。若論其性真。即眾生玅覺明之實體而已。良以",
    "X15n0303_002:0386a13": "玅覺明體如鏡。浮塵幻化。如鏡上之影。影雖至虗。",
    "X15n0303_002:0386a14": "境體原實。所以諸相至虗。其體皆實。以其即玅覺",
    "X15n0303_002:0386a15": "明體故也。彼等至虗之法。尚是真覺之體。況陰入",
    "X15n0303_002:0386a16": "處界。是眾生自己護惜之物。而獨非真覺之體乎。",
    "X15n0303_002:0386a17": "且舉平日所談諸世間法。如色受想行識之五陰。",
    "X15n0303_002:0386a18": "眼耳鼻舌身意之六入。六根六塵之十二處。以至",
    "X15n0303_002:0386a19": "根塵識之十八界。如是四科。人皆知其因緣和合。",
    "X15n0303_002:0386a20": "虗妄有生。因緣別離。虗妄有滅。殊不知此生滅去",
    "X15n0303_002:0386a21": "來既皆虗妄。既無自體。而所以能現乎此者。果是",
    "X15n0303_002:0386a22": "何物。當知本是如來藏中。常住玅明。不動周圓。玅",
    "X15n0303_002:0386a23": "真如性。隨緣乍現而已。夫不達妄是真如。故妄似",
    "X15n0303_002:0386a24": "有體。今既是真常性體。則去來迷悟生死。於真常",
    "X15n0303_002:0386b01": "中。亦是幻妄稱相。杳無實之可得矣。如覩鏡中之",
    "X15n0303_002:0386b02": "物。不知是鏡中之影。故悞謂有體。纔知是鏡中之",
    "X15n0303_002:0386b03": "影。則惟鏡而已。豈復有一物之可得哉。○因緣和",
    "X15n0303_002:0386b04": "合四句。今惟解明色陰。餘可例知。如五根六塵。合",
    "X15n0303_002:0386b05": "為十一色法。謂之色陰。須於前世。對此諸法。取著",
    "X15n0303_002:0386b06": "薰種。納於賴耶識中。所謂因也。至於中有自求父",
    "X15n0303_002:0386b07": "母之時。即父母為境。引發憎愛。所謂緣也。此固因",
    "X15n0303_002:0386b08": "緣和合。由是在胎而結五根。出胎而住六塵。名之",
    "X15n0303_002:0386b09": "為生。若深究此生。亦同夢等。來無所從。當處出生。",
    "X15n0303_002:0386b10": "故曰虗妄有生。然此因緣。本是生滅之法。隨前業",
    "X15n0303_002:0386b11": "力而為修短之限。限盡自當分散。此固因緣別離。",
    "X15n0303_002:0386b12": "由是五根六塵。一時俱失。名之為滅。若深究此滅。",
    "X15n0303_002:0386b13": "亦同夢等。去無所止。隨處滅盡。故曰虗妄名滅。色",
    "X15n0303_002:0386b14": "陰如是。餘一切法。亦復如是。如來藏者。言眾生心",
    "X15n0303_002:0386b15": "中。隱覆如來。故名如來藏。即起信論中之一心也。",
    "X15n0303_002:0386b16": "一心開二門。一者心真如門。二者心生滅門。眾生",
    "X15n0303_002:0386b17": "順生死流。故生滅全顯。而真如全隱。然生滅無體。",
    "X15n0303_002:0386b18": "而其體全是真如。故佛明此生滅去來。即眾生如",
    "X15n0303_002:0386b19": "來藏中玅真如性也。常住不動。離於凡夫之生死。",
    "X15n0303_002:0386b20": "玅明周圓。揀於二乘之涅槃。八字皆稱真如之德",
    "X15n0303_002:0386b21": "也。雖曰妙真如性。亦即前十番所顯見性之全體",
    "X15n0303_002:0386b22": "耳。○賀云。上文破妄心。破二種妄見。是破妄之極。",
    "X15n0303_002:0386b23": "絲毫混真不得。曰見非是見。曰非因緣。非自然。非",
    "X15n0303_002:0386b24": "和合。及不和合。是顯真之極。絲毫容妄不得。至此。",
    "X15n0303_002:0386c01": "阿難剖判明白。不復認漚為海矣。但恐阿難看得",
    "X15n0303_002:0386c02": "真妄太分。未免離波覔水。故曰汝猶未明云云。使",
    "X15n0303_002:0386c03": "知全相是性。全漚是海。依他圓成。本無二體。方是",
    "X15n0303_002:0386c04": "事事無礙。一真法界也。○又云。此處本意。非欲人",
    "X15n0303_002:0386c05": "知其為妄。乃欲人知其為真。葢妄無自體。全是一",
    "X15n0303_002:0386c06": "真。非以相妄與性真對說也。○按後細剖陰入處",
    "X15n0303_002:0386c07": "界虗妄。本如來藏玅真如性。近五千言。文繁語奧。",
    "X15n0303_002:0386c08": "初學急難理會。只將此總標一切浮塵諸幻化相",
    "X15n0303_002:0386c09": "至求於去來迷悟生死了無所得百餘言。熟讀死",
    "X15n0303_002:0386c10": "味。義旨了然。此學經簡要之法也。",
    "X15n0303_002:0386c11": "阿難。云何五陰本如來藏玅真如性。",
    "X15n0303_002:0386c12": "此先徵起也。五陰古翻為陰。新譯為蘊。蘊是積聚。",
    "X15n0303_002:0386c13": "陰是葢覆。積聚有為。葢覆真性。二義兼之始備。以",
    "X15n0303_002:0386c14": "下四科。總不出色心二法。此葢合色開心。為愚心",
    "X15n0303_002:0386c15": "不愚色者說也。意謂陰等本是世間有為之法。今",
    "X15n0303_002:0386c16": "一旦許即藏性。豈無其說乎。○鍾云。陰若有性。則",
    "X15n0303_002:0386c17": "與真如敵體並立。惟其無性。全是真如。故下釋中。",
    "X15n0303_002:0386c18": "只明其無性也。",
    "X15n0303_002:0386c19": "阿難。譬如有人。以清淨目。觀晴明空。惟一晴虗。逈無",
    "X15n0303_002:0386c20": "所有。其人無故。不動目睛。瞪以發勞。則於虗空。別見",
    "X15n0303_002:0386c21": "狂華。復有一切狂亂非相。色陰當知。亦復如是。",
    "X15n0303_002:0386c22": "此先明色陰也。色以質礙為義。既合五根六塵為",
    "X15n0303_002:0386c23": "一色陰。則非惟根身。亦兼器界也。瞪。直視貌。阿難。",
    "X15n0303_002:0386c24": "何謂色陰。譬如有人。以清淨目。觀晴明空。晴虗逈",
    "X15n0303_002:0387a01": "然。無所有也。其人無故。不動目睛。直視發勞。則見",
    "X15n0303_002:0387a02": "虗空中狂華亂墜。復有一切狂亂非相。如毛輪二",
    "X15n0303_002:0387a03": "月。飛蠅垂髮等。色陰當知。亦復如是。以玅覺明。圓",
    "X15n0303_002:0387a04": "照法界。清淨本然。一法叵得。不覺動念。轉成見相。",
    "X15n0303_002:0387a05": "而十一色法。彌滿亂生。何異虗空見華耶。○四空",
    "X15n0303_002:0387a06": "天。與舜若多神。乃至二乘涅槃妄解色滅。若無此",
    "X15n0303_002:0387a07": "破。彼等遂謂離於色陰矣。",
    "X15n0303_002:0387a08": "阿難。是諸狂華。非從空來。非從目出。",
    "X15n0303_002:0387a09": "法中。凡小計色從心外有。權教計色從心內生。故",
    "X15n0303_002:0387a10": "喻中標定二義。而雙破之。阿難。是諸狂華。雖現空",
    "X15n0303_002:0387a11": "中。非從空來。雖屬目見。不從目出。",
    "X15n0303_002:0387a12": "如是阿難。若空來者。既從空來。還從空入。若有出入。",
    "X15n0303_002:0387a13": "即非虗空。空若非空。自不容其華相起滅。如阿難體",
    "X15n0303_002:0387a14": "不容阿難。",
    "X15n0303_002:0387a15": "此破華從空來也。如是阿難。若此狂華。從空來者。",
    "X15n0303_002:0387a16": "既從空來。還從空入。若有出入。便有內外。既有內",
    "X15n0303_002:0387a17": "外。即非虗空。空若非空。便是實體。自不容其華相",
    "X15n0303_002:0387a18": "起滅。如汝阿難。既有實體。更不復容阿難生起。云",
    "X15n0303_002:0387a19": "何而言華生於空耶。○若約法中。計色從心外有",
    "X15n0303_002:0387a20": "者。亦說色法俱從空出。如西域凡小。推論身界成",
    "X15n0303_002:0387a21": "壞。皆是微塵聚散。而折塵無已。必至虗空。故執諸",
    "X15n0303_002:0387a22": "色皆從空出。此方儒道經書不一。而意旨皆謂虗",
    "X15n0303_002:0387a23": "以生氣。氣以成形。是萬相固本於一氣。而一氣乃",
    "X15n0303_002:0387a24": "始於太虗。質之西域。旨趣大同。大抵世智不達太",
    "X15n0303_002:0387b01": "虗何所從來但見萬有皆從無起。遂謂無為有源。",
    "X15n0303_002:0387b02": "豈知非其源乎。○賀云。還從空入還字。與旋字同。",
    "X15n0303_002:0387b03": "猶言滅也。既從空中出來。則滅時定鑽進虗空去",
    "X15n0303_002:0387b04": "了。有出有入。便是有體之物。既是一物。豈容他物",
    "X15n0303_002:0387b05": "在中起滅。如阿難身中。又豈容一阿難鑽進鑽出",
    "X15n0303_002:0387b06": "耶。喻此色陰若從淨法界中來者。色陰破時。當鑽",
    "X15n0303_002:0387b07": "入淨法界中去矣。有出有入。則淨法界。便是一件",
    "X15n0303_002:0387b08": "實物。既是實物。又豈容色陰於中出入耶。",
    "X15n0303_002:0387b09": "若目出者。既從目出。還從目入。即此華性。從目出故。",
    "X15n0303_002:0387b10": "當合有見。若有見者。去既華空。旋合見眼。若無見者。",
    "X15n0303_002:0387b11": "出既翳空。旋當翳眼。又見華時。眼應無翳。云何睛空。",
    "X15n0303_002:0387b12": "號清明眼。",
    "X15n0303_002:0387b13": "此破華從目出也。又若此空華從目出者。既從目",
    "X15n0303_002:0387b14": "出。即應還歸於目。若從目出。則此華性。當合有見。",
    "X15n0303_002:0387b15": "若有見者。出去既為空中之華。旋歸應見自己之",
    "X15n0303_002:0387b16": "眼。若無見者。徒而遮障。出則既能翳空。旋亦合當",
    "X15n0303_002:0387b17": "翳眼。又若華從目出。華已出目。當見華時。眼應無",
    "X15n0303_002:0387b18": "翳。無翳便可稱清明眼。何故必見晴空無華。方號",
    "X15n0303_002:0387b19": "清明眼耶。是則計從目出者。無有是處矣。○若約",
    "X15n0303_002:0387b20": "法中。破色從心內生者。應云迷時色既出心。悟時",
    "X15n0303_002:0387b21": "色應入心。有知入當見心。無知入常障心。又迷者",
    "X15n0303_002:0387b22": "色出。心應無障。悟者色入。心應有障。云何無障。然",
    "X15n0303_002:0387b23": "後號清淨心乎。○問。萬法唯心。何又破心內生乎。",
    "X15n0303_002:0387b24": "答。法雖唯心。而實亦不曾生。故終亦無所滅。此圓",
    "X15n0303_002:0387c01": "頓人一悟無生。全妄即真。權人不忘法從心生。必",
    "X15n0303_002:0387c02": "滅妄始真。故須破之也。",
    "X15n0303_002:0387c03": "是故當知。色陰虗妄。本非因緣。非自然性。",
    "X15n0303_002:0387c04": "此結妄即真也。二處求之。既無從出。足知色陰虗",
    "X15n0303_002:0387c05": "妄。本無生體曰虗。循業偽現曰妄。相既虗妄。而能",
    "X15n0303_002:0387c06": "現者。竟何物乎。本即是非因緣非自然之玅真如",
    "X15n0303_002:0387c07": "性也。葢常住不動。則體恒無變。故非因緣。玅明周",
    "X15n0303_002:0387c08": "圓。則隨緣變現。故非自然。夫性本非外。豈從心外",
    "X15n0303_002:0387c09": "而有。性本無生。何曾心內有生。此二處所以俱非",
    "X15n0303_002:0387c10": "也。所謂色陰本如來藏玅真如性者如此。",
    "X15n0303_002:0387c11": "阿難。譬如有人。手足晏安。百骸調適。忽如忘生。性無",
    "X15n0303_002:0387c12": "違順。其人無故。以二手掌。於空相摩。於二手中。妄生",
    "X15n0303_002:0387c13": "澀滑冷熱諸相。受陰當知亦復如是。阿難。是諸幻觸。",
    "X15n0303_002:0387c14": "不從空來。不從掌出。如是。阿難。若空來者。既能觸掌。",
    "X15n0303_002:0387c15": "何不觸身。不應虗空選擇來觸。若從掌出。應非待合。",
    "X15n0303_002:0387c16": "又掌出故。合則掌知。離則觸入。臂腕骨髓。亦應覺知",
    "X15n0303_002:0387c17": "入時蹤跡。必有覺心。知出知入。自有一物。身中往來。",
    "X15n0303_002:0387c18": "何待合知。要明為觸。是故當知。受陰虗妄。本非因緣。",
    "X15n0303_002:0387c19": "非自然性。",
    "X15n0303_002:0387c20": "此下開一心法為四陰而此明受陰即玅真如性",
    "X15n0303_002:0387c21": "也。受者。領納為義。謂對違順俱非之境。而生苦樂",
    "X15n0303_002:0387c22": "捨之三受也。四陰皆心。眾生認為己靈。不同色陰",
    "X15n0303_002:0387c23": "計從內外。但計實有。今亦以二處無從。顯其虗而",
    "X15n0303_002:0387c24": "非實耳。阿難。何謂受陰。譬如有人。手足晏安。百骸",
    "X15n0303_002:0388a01": "調適。忽如忘生。無違無順。尚不覺有身。安知有受。",
    "X15n0303_002:0388a02": "其人無故。以二手掌。自相摩擦。於二手中。妄生澀",
    "X15n0303_002:0388a03": "滑冷熱諸相。受陰當知亦復如是。藏性無受。如人",
    "X15n0303_002:0388a04": "晏安。迷生諸受。如摩手覺澀等也。阿難。是澀滑冷",
    "X15n0303_002:0388a05": "熱諸相。所謂幻觸也。是諸幻觸。不從空來。不從掌",
    "X15n0303_002:0388a06": "出。如是阿難。若謂此觸從空來者。既能觸掌。亦能",
    "X15n0303_002:0388a07": "觸身。不應虗空。有所選擇。而獨來觸掌。是則不從",
    "X15n0303_002:0388a08": "空來矣。若謂此觸從掌出者。應須獨掌自生。何須",
    "X15n0303_002:0388a09": "待合。又若必從掌出。掌合則知其出。掌離應知其",
    "X15n0303_002:0388a10": "入。若必有入。則其鄰近之臂腕骨髓應亦知其入",
    "X15n0303_002:0388a11": "時蹤跡。云何不知。若使臂腕骨髓。實有覺心。知其",
    "X15n0303_002:0388a12": "出入。則是元有一物。身中往來自觸。何必更待掌",
    "X15n0303_002:0388a13": "合。而知其出。方始名為觸耶。是則不從掌出矣。既",
    "X15n0303_002:0388a14": "知二處皆非。則當知此受陰虗妄。元無自性。本即",
    "X15n0303_002:0388a15": "是非因緣非自然之玅真如性也。所謂受陰本如",
    "X15n0303_002:0388a16": "來藏性者如此。○此章喻即是法。故不必法喻配",
    "X15n0303_002:0388a17": "合。但當了喻之妄。即會法之妄矣。又諸識中。皆有",
    "X15n0303_002:0388a18": "受相。而前五識。受用偏多。固當分屬眼等五識。以",
    "X15n0303_002:0388a19": "眼等五識。必根境相對而生觸也。",
    "X15n0303_002:0388a20": "阿難。譬如有人。談說酢梅。口中水出。思蹋懸崖。足心",
    "X15n0303_002:0388a21": "酸澀。想陰當知亦復如是。阿難。如是酢說。不從梅生。",
    "X15n0303_002:0388a22": "非從口入。如是。阿難。若梅生者。梅合自談。何待人說。",
    "X15n0303_002:0388a23": "若從口入。自合口聞。何須待耳。若獨耳聞。此水何不",
    "X15n0303_002:0388a24": "耳中而出。想蹋懸崖。與說相類。是故當知。想陰虗妄。",
    "X15n0303_002:0388b01": "本非因緣。非自然性。",
    "X15n0303_002:0388b02": "此明想陰即妙真如性也。想以緣慮為義。謂於前",
    "X15n0303_002:0388b03": "境領納之後。憶持不忘。固當偏屬第六意識也。阿",
    "X15n0303_002:0388b04": "難。何謂想陰。譬如有人。談說酢梅。口中水出。思蹋",
    "X15n0303_002:0388b05": "懸崖。足心酸澀。口不食梅。而口中水出。足不至崖。",
    "X15n0303_002:0388b06": "而足心酸澀者。豈非想乎。想陰當知。亦復如是。目",
    "X15n0303_002:0388b07": "前根身器界。為想所分別憶持者。皆如念中之酸",
    "X15n0303_002:0388b08": "味。思裏之懸崖。本非實有。而堅滯不忘者。想陰覆",
    "X15n0303_002:0388b09": "之也。阿難。如是酢說所引之水。不從梅生。非從口",
    "X15n0303_002:0388b10": "入。如是阿難。若此水從梅生者。梅合自談。何待人",
    "X15n0303_002:0388b11": "說。而後水出。若此水從口入者。口應先聞。何又待",
    "X15n0303_002:0388b12": "耳。若獨耳聞。此水何不即從耳出。而又從口出乎。",
    "X15n0303_002:0388b13": "梅不談。則非梅生。口不聞。則非口入。耳不出。則非",
    "X15n0303_002:0388b14": "耳致。追究此水。無所從來。足知想陰不實矣。想蹋",
    "X15n0303_002:0388b15": "懸崖。與此說相類。崖不思。則非崖生。足未觸。則非",
    "X15n0303_002:0388b16": "足入。心不酸澀。則非由心致。酸澀無所從來。足顯",
    "X15n0303_002:0388b17": "想陰之虗矣。是故當知。想陰虗妄。元無自性。本即",
    "X15n0303_002:0388b18": "是非因緣非自然之玅真如性也。所謂想陰本如",
    "X15n0303_002:0388b19": "來藏性者如此。○譚子化書云。言臭腐之狀。則輙",
    "X15n0303_002:0388b20": "有所噦。聞珍羞之名。則妄有所嚥。臭腐不曾來。珍",
    "X15n0303_002:0388b21": "羞未嘗見。而有噦嚥者。非妄而何。與此相發。",
    "X15n0303_002:0388b22": "阿難。譬如瀑流波浪相續前際後際不相踰越。行陰",
    "X15n0303_002:0388b23": "當知亦復如是。阿難。如是流性。不因空生。不因水有。",
    "X15n0303_002:0388b24": "亦非水性。非離空水。如是。阿難。若因空生。則諸十方",
    "X15n0303_002:0388c01": "無盡虗空。成無盡流。世界自然。俱受淪溺。若因水有。",
    "X15n0303_002:0388c02": "則此暴流性應非水。有所有相。今應現在。若即水性。",
    "X15n0303_002:0388c03": "則澄清時。應非水體。若離空水。空非有外。水外無流。",
    "X15n0303_002:0388c04": "是故當知。行陰虗妄。本非因緣。非自然性。",
    "X15n0303_002:0388c05": "此明行陰即玅真如性也。行以遷流為義。即是徧",
    "X15n0303_002:0388c06": "行心所之思。以能驅役自心。造善不善等。故即是",
    "X15n0303_002:0388c07": "業行。於百法中。攝法最多。雖八識皆有遷流而末",
    "X15n0303_002:0388c08": "那遷流最勝。以念念不斷故。雖八識皆有思。而末",
    "X15n0303_002:0388c09": "那思為最勝。以思量為性故。故當偏屬第七識也。",
    "X15n0303_002:0388c10": "阿難。何謂行陰。譬如瀑流之水。波浪相續。前際後",
    "X15n0303_002:0388c11": "際。不相踰越。前不待後。後不及前。日夜滔滔。無有",
    "X15n0303_002:0388c12": "間歇。行陰當知。亦復如是。心心不住。念念遷流。亦",
    "X15n0303_002:0388c13": "猶瀑流之不可遏也。阿難。如是瀑流之性。不因空",
    "X15n0303_002:0388c14": "生。不因水有。亦非水之本性。是不即空水矣。非離",
    "X15n0303_002:0388c15": "空水。是不離空水矣。如是阿難。若此瀑流。因空而",
    "X15n0303_002:0388c16": "生者。則十方無盡之虗空。應成無盡之瀑流。而世",
    "X15n0303_002:0388c17": "界俱受淪溺矣。無是理也。則不因空生可知。若此",
    "X15n0303_002:0388c18": "瀑流。因水而有者。則體應不與水一。別有處所。別",
    "X15n0303_002:0388c19": "有相狀。兩俱現在。如父生子。各有體性。然而無有。",
    "X15n0303_002:0388c20": "則不因水有可知。若此瀑流渾濁之時。即是水性",
    "X15n0303_002:0388c21": "者。則澄清時。反非水體矣。既澄清是水之體。則瀑",
    "X15n0303_002:0388c22": "流亦非水性可知。是則即義俱不成矣。若此瀑流。",
    "X15n0303_002:0388c23": "離空離水。別有自體者。則空非有外。豈能離空。水",
    "X15n0303_002:0388c24": "外無流。豈能離水。是則離義亦不成矣。即離俱非。",
    "X15n0303_002:0389a01": "究此瀑流。本從何起。是故當知。行陰虗妄。元無自",
    "X15n0303_002:0389a02": "性。本即是非因緣非自然之玅真如性也。所謂行",
    "X15n0303_002:0389a03": "陰本如來藏性者如此。○若約法釋。空喻外境。水",
    "X15n0303_002:0389a04": "喻內心。流即行陰。不因空生。喻此行陰不因境生",
    "X15n0303_002:0389a05": "也。不因水有。喻此行陰不因心有也。亦非水性。喻",
    "X15n0303_002:0389a06": "此行陰亦非心性也。非離空水。喻此行陰非離心",
    "X15n0303_002:0389a07": "境也。若計境生。則境應有知。一切無情。悉能有念",
    "X15n0303_002:0389a08": "矣。若計因心。則應別有自體矣。若計即心本性。則",
    "X15n0303_002:0389a09": "行陰盡者。反失心性矣。然則行豈即心境乎。若計",
    "X15n0303_002:0389a10": "離於心境。則境實無邊。而心外無行。然則行豈離",
    "X15n0303_002:0389a11": "心境乎。",
    "X15n0303_002:0389a12": "阿難。譬如有人。取頻伽瓶。塞其兩孔。滿中擎空。千里",
    "X15n0303_002:0389a13": "遠行。用餉他國。識陰當知亦復如是。阿難。如是虗空",
    "X15n0303_002:0389a14": "非彼方來。非此方入。如是。阿難。若彼方來。則本瓶中。",
    "X15n0303_002:0389a15": "既貯空去。於本瓶地。應少虗空。若此方入。開孔倒瓶。",
    "X15n0303_002:0389a16": "應是空出。是故當知。識陰虗妄。本非因緣。非自然性。",
    "X15n0303_002:0389a17": "此明識陰即玅真如性也。識以了別為義。雖諸識",
    "X15n0303_002:0389a18": "皆能了別。而此識全収八海七浪。又名業識。以即",
    "X15n0303_002:0389a19": "生滅本故。又名藏識。以即真如體故。固知識陰偏",
    "X15n0303_002:0389a20": "屬第八識也。阿難。何謂識陰。譬如有人。以頻伽鳥",
    "X15n0303_002:0389a21": "形之瓶。塞其兩孔。滿盛虗空於中。而擎之千里遠",
    "X15n0303_002:0389a22": "行。用饋他國。識陰當知。亦復如是。妄業如瓶。妄識",
    "X15n0303_002:0389a23": "如空。業牽識走。如瓶擎空行。三界六道。無處不往。",
    "X15n0303_002:0389a24": "如千里遠行。捨身受身。如用餉他國。阿難。如是虗",
    "X15n0303_002:0389b01": "空。非從彼方而來。不自此方而入。如是阿難。若謂",
    "X15n0303_002:0389b02": "此空從彼方來者。則本瓶中。既貯空去。彼方置本",
    "X15n0303_002:0389b03": "瓶之地。應少一瓶虗空矣。而彼方之空未少也。則",
    "X15n0303_002:0389b04": "雖來而實未曾來矣。若謂此空於此方入者。則當",
    "X15n0303_002:0389b05": "開孔倒瓶時。應見虗空從瓶出矣。而此瓶之空。未",
    "X15n0303_002:0389b06": "出而入此方也。則雖入而實未曾入矣。來無所來。",
    "X15n0303_002:0389b07": "至無所至。皆由業遷使然。妄見去來。而實無去來。",
    "X15n0303_002:0389b08": "是故當知。識陰虗妄。元無自性。本即是非因緣非",
    "X15n0303_002:0389b09": "自然之妙真如性也。所謂識陰本如來藏性者如",
    "X15n0303_002:0389b10": "此。○若約法釋。捨身如彼方來。而前身之識未甞",
    "X15n0303_002:0389b11": "少。受身如此方入。而後身之識未甞來。當知身死",
    "X15n0303_002:0389b12": "非去。未死之先。本不偏局於此。身生非來。未生之",
    "X15n0303_002:0389b13": "先。本亦常徧於此。但因不了。互成明昧。迷則任牽。",
    "X15n0303_002:0389b14": "悟則同體。體常不動。用可牽移。佛正欲眾生悟全",
    "X15n0303_002:0389b15": "體而周大用也。○瓶喻牽識之業。即第七末那。又",
    "X15n0303_002:0389b16": "名業行也。塞其兩孔。喻煩惱所知。障塞二空也。良",
    "X15n0303_002:0389b17": "以真如不動。由七八二識遷流不住。似有去來。故",
    "X15n0303_002:0389b18": "有彼此。今彼方不見空少。此方不見空出。則知識",
    "X15n0303_002:0389b19": "陰之無自體。而如來藏性。逈然獨露矣。○永嘉明",
    "X15n0303_002:0389b20": "一念之中。即具五陰。謂隔礙真性。即是色陰。領納",
    "X15n0303_002:0389b21": "在心。即是受陰。心緣此理。即是想陰。相續不斷。即",
    "X15n0303_002:0389b22": "是行陰。歷歷分明。即是識陰。此五陰者。舉體即是",
    "X15n0303_002:0389b23": "一念。此一念者。舉體即是五陰。若以微密觀照。照",
    "X15n0303_002:0389b24": "見五陰。則聚沫之色既虗。水泡之受何有。陽燄之",
    "X15n0303_002:0389c01": "想非實。芭蕉之行惟空。幻妄之識無住。而究竟堅",
    "X15n0303_002:0389c02": "固之體。不越當前而得之矣。○五陰一科竟。",
    "X15n0303_002:0389c04": "楞嚴說通卷二"
}